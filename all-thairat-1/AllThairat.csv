Title,Topic,Date,Content,Link,Image,Tag
"อดีตมิสไทยแลนด์เวิลด์ ร่วมถวายพระพร ""พระองค์ภา"" ให้ทรงหายจากพระอาการประชวร",พระราชสำนัก,29 ธ.ค. 2565 13:43 น.,"คณะอดีตมิสไทยแลนด์เวิลด์ รวมถึงคณะบุคคล และประชาชน ร่วมถวาย พระพร ""พระองค์ภา"" ให้ทรงหายจากพระอาการประชวร ที่โรงพยาบาลจุฬาลงกรณ์
เมื่อวันที่ 29 ธ.ค. 65 ที่ชั้น 1 อาคารอาคารภูมิสิริมังคลานุสรณ์ โรงพยาบาลจุฬาลงกรณ์ สภากาชาดไทย ตลอดทั้งวันมีคณะบุคคล หน่วยงาน ภาครัฐ ภาคเอกชน มูลนิธิและประชาชน นำแจกันดอกไม้สิ่งของต่างๆ มาถวายหน้าพระรูปสมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา พร้อมร่วมลงนามถวายพระพรให้ทรงหายจากพระอาการประชวร อาทิ คณะมิสไทยแลนด์เวิลด์ นำโดย น.ส.ชนากานต์ ชัยศรี มิสไทยแลนด์เวิลด์ ปี 1990 น.ส.สิริรัตน เรืองศรี มิสไทยแลนด์เวิลด์ ปี 2010 น.ส.รินทร์ณฐา อัจฉริยวัฒนกุล มิสไทยแลนด์เวิลด์ 2015 น.ส.กนกกร ใจชื่น มิสไทยแลนด์เวิลด์ ปี 2007 และ น.ส.ฑาริกา แก้วมณี มิสไทยแลนด์เวิลด์ ปี 1987


นอกจากนี้ ยังมีสมาคมแต้จิ๋วแห่งประเทศไทย สัตวแพทย์สมาคมในพระบรมราชูปถัมภ์ สถาบันวิจัยและพัฒนาเทคโนโลยีระบบราง (องค์การมหาชน) องค์การขนส่งมวลชน กทม. มหาวิทยาลัยอัสสัมชัญ มูลนิธิสานใจไทย ศาลแรงงานภาค 1 องค์กรอนุรักษ์มรดกทางวัฒนธรรมแห่งประเทศไทย มูลนิธิพิทักษ์ไทย ชมรมดูแลพระสงฆ์อาพาธ วัดเทพศิรินทร์ ฝ่ายกายภาพคณะแพทยศาสตร์จุฬาฯ สำนักเลขาธิการนายกรัฐมนตรี วิทยาลัยเทคนิคกาญจนาภิเษก คณะภริยาอัยการ สำนักงานแพทย์ทหารกรมยุทธบริการ กองบัญชาการกองทัพไทย กรมยุทธทหารอากาศ เป็นต้น.",https://www.thairath.co.th/news/royal/2590026,https://static.thairath.co.th/media/Dtbezn3nNUxytg04aoTrCU9bRkb1FYXKdjQTsc9uMc1Jxt.jpg,สมเด็จพระกนิษฐาธิราชเจ้าสมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารีกรมสมเด็จพระเทพรัตนราชสุดาฯทรงบาตรปีใหม่ 2566ข่าววันนี้
กรมสมเด็จพระเทพฯ เสด็จฯ ไปทรงบาตร เนื่องในโอกาสส่งท้ายปีเก่า ต้อนรับปีใหม่ 2566,พระราชสำนัก,29 ธ.ค. 2565 10:43 น.,"สมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ เสด็จพระราชดำเนินไปทรงบาตร เนื่องในโอกาสส่งท้ายปีเก่าต้อนรับปีใหม่ 2566
เมื่อเวลา 07.00 น. วันที่ 29 ธันวาคม 2565 สมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี อุปนายิกาผู้อำนวยการสภากาชาดไทย เสด็จพระราชดำเนินไปยังด้านหน้าอาคารภูมิสิริมังคลานุสรณ์ โรงพยาบาลจุฬาลงกรณ์ สภากาชาดไทย ทรงบำเพ็ญพระราชกุศล ทรงบาตรพระสงฆ์จำนวน 16 รูป เนื่องในโอกาสส่งท้ายปีเก่าต้อนรับปีใหม่ 2566
นอกจากนี้ คณะผู้บริหาร คณาจารย์ แพทย์ พยาบาล บุคลากร โรงพยาบาลจุฬาลงกรณ์, สภากาชาดไทย, คณะแพทยศาสตร์ จุฬาลงกรณ์มหาวิทยาลัย และประชาชนทั่วไป เฝ้าฯ รับเสด็จ และร่วมใส่บาตรแด่พระภิกษุสงฆ์จำนวน 100 รูป ในบริเวณพิธี
โอกาสนี้ นายเตช บุนนาค เลขาธิการสภากาชาดไทย ทูลเกล้าทูลกระหม่อมถวายของขวัญ และ รศ.นพ.ฉันชาย สิทธิพันธุ์ ผู้อำนวยการโรงพยาบาลจุฬาลงกรณ์ สภากาชาดไทย และคณบดีคณะแพทยศาสตร์ จุฬาลงกรณ์มหาวิทยาลัย ทูลเกล้าทูลกระหม่อมถวายปฏิทินประจำปี 2566 จากนั้น พระราชทานพรเนื่องในโอกาสวันขึ้นปีใหม่ 2566 แก่เจ้าหน้าที่สภากาชาดไทย ตลอดจนประชาชนที่เฝ้าทูลละอองพระบาทรับเสด็จ เพื่อความเป็นสิริมงคลตลอดทั้งปี


ทั้งนี้ สมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี อุปนายิกาผู้อำนวยการสภากาชาดไทย ทรงมีพระราชดำรัสพระราชทานพรปีใหม่ 2566 ความว่า
""เนื่องในโอกาสที่อาจจะเปลี่ยนปีใหม่เข้ามา ก็ขอให้ปีใหม่นี้ ทำให้ทุกๆ ท่านในที่นี้ ก็ให้มีความสุขทั้งกายและใจ ประสบความสำเร็จในทุกๆ อย่างที่ปรารถนา แล้วก็มีสุขภาพที่แข็งแรง แล้วก็แข็งแรงทั้งกายและใจ ที่จะทำอะไรได้ตามความต้องการ ทั้งตัวท่านและครอบครัวให้มีความเจริญแบบยั่งยืน ถึงปีใหม่จะมีพรใหม่แต่พรเก่าก็ใช้ได้เรื่อยๆ ก็ให้ทุกอย่างที่ดีๆ สิ่งที่ไม่ดีอย่าไปคิดถึง ก็ให้ร่าเริงแจ่มใสทุกๆ ท่าน""
จากนั้น เสด็จฯ ไปยังหน้าอาคารอานันทมหิดล ทรงปลูกต้นชมพูพันธุ์ทิพย์ และเสด็จเข้าสำนักบริหารวิชาการสุขภาพโลก คณะแพทยศาสตร์ จุฬาลงกรณ์มหาวิทยาลัย อาคารอานันทมหิดล ชั้น 3 โดยมี รศ.นพ.ฉันชาย สิทธิพันธุ์ ผู้อำนวยการโรงพยาบาลจุฬาลงกรณ์ สภากาชาดไทย และคณบดีคณะแพทยศาสตร์ จุฬาลงกรณ์มหาวิทยาลัย เข้าเฝ้าฯ ทูลเกล้าฯ ถวายสูจิบัตรและของที่ระลึก และ ศ.นพ.สุทธิพงศ์ วัชรสินธุ กรรมการผู้ทรงคุณวุฒิ สำนักบริหารวิชาการสุขภาพโลก คณะแพทยศาสตร์ จุฬาลงกรณ์มหาวิทยาลัย กราบบังคมทูลรายงานวัตถุประสงค์ของการจัดตั้งสำนักบริหารวิชาการสุขภาพโลกฯ ทอดพระเนตรวีดิทัศน์ เกี่ยวกับการจัดตั้งสำนักบริหารวิชาการสุขภาพโลกฯ
และ ศ.นพ.เกียรติ รักษ์รุ่งธรรม ผู้อำนวยการสำนักบริหารวิชาการสุขภาพโลกฯ กราบบังคมทูลรายงานกิจกรรมของสำนักบริหารวิชาการสุขภาพโลกฯ โดยสำนักบริหารวิชาการสุขภาพโลกฯ หรือ School of Global Health – SGH มีเป้าหมายในการเป็นแพลตฟอร์มขับเคลื่อนการบริหารหลักสูตรนานาชาติ เพื่อยกระดับหลักสูตรบัณฑิตศึกษาและการเรียนรู้ตลอดชีวิต พร้อมทั้งผลิตบัณฑิตรุ่นใหม่ที่จะเสริมกำลังคนที่มีสมรรถนะและศักยภาพสูงให้ตอบสนองความต้องการของสังคมในสายอาชีพที่เกี่ยวข้องกับระบบการดูแลสุขภาวะทั้งในประเทศไทยและต่างประเทศ นอกจากนี้ ยังสร้างระบบและเครือข่ายทำวิจัยร่วมกับนักวิจัยจากทุกภูมิภาคของโลก ในการตอบโจทย์ที่ท้าทายด้าน Global Health (สุขภาพโลก) รวมทั้งความเหลื่อมล้ำด้านสุขภาพ
ต่อจากนั้น พระราชทานของที่ระลึกแก่ผู้มีอุปการคุณ และทรงวาดภาพฝีพระหัตถ์บนผืนผ้าใบ และฉายพระฉายาลักษณ์ร่วมกับคณะกรรมการสำนักบริหารวิชาการสุขภาพโลก คณะแพทยศาสตร์ จุฬาลงกรณ์มหาวิทยาลัย และผู้มีอุปการคุณ.",https://www.thairath.co.th/news/royal/2589870,https://static.thairath.co.th/media/Dtbezn3nNUxytg04aoUbHEhTRGzNPXDcdHIx0xxPopitpX.jpg,พระองค์ภาสมเด็จเจ้าฟ้าพัชรกิติยาภาข่าวองค์ภาพระองค์ภาประชวรสมเด็จพระเจ้าลูกเธอ เจ้าฟ้าพัชรกิติยาภาสมเด็จเจ้าฟ้า กรมหลวงราชสาริณีสิริพัชร มหาวัชรราชธิดาพระนามใหม่องค์ภา ล่าสุดโคราชเขาใหญ่ข่าวพระราชสำนักองค์ภาปรับเวลาลงนามถวายพระพรข่าววันนี้
"สำนักพระราชวัง แจ้งปรับเวลา การให้ลงนามถวายพระพร ""พระองค์ภา"" ที่ รพ.จุฬาฯ",พระราชสำนัก,28 ธ.ค. 2565 18:56 น.,"สำนักพระราชวัง แจ้งปรับเวลา การให้ลงนามถวายพระพร ""พระองค์ภา"" ที่ รพ.จุฬาฯ ระหว่างวันที่ 29 และ 30 ธันวาคม 2565
เมื่อวันที่ 28 ธันวาคม 2565 ผู้สื่อข่าวรายงานว่า สำนักพระราชวัง ขอปรับเวลาในการให้ลงนามถวายพระพร สมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา ณ อาคารภูมิสิริมังคลานุสรณ์ ชั้น 1 โรงพยาบาลจุฬาลงกรณ์ สภากาชาดไทย ดังนี้ 
วันที่ 29 ธันวาคม 2565 เวลา 09.30-16.00 น.
วันที่ 30 ธันวาคม 2565 เป็นต้นไป เวลา 08.00-16.00 น.
ที่มาจาก เฟซบุ๊ก โรงพยาบาลจุฬาลงกรณ์ สภากาชาดไทย",https://www.thairath.co.th/news/royal/2589550,https://static.thairath.co.th/media/Dtbezn3nNUxytg04aoUbHa8Rh8SYHgoW3bDiSRarN7sD35.jpg,พระองค์ภาสมเด็จเจ้าฟ้าพัชรกิติยาภาข่าวองค์ภาพระองค์ภาประชวรสมเด็จพระเจ้าลูกเธอ เจ้าฟ้าพัชรกิติยาภาสมเด็จเจ้าฟ้า กรมหลวงราชสาริณีสิริพัชร มหาวัชรราชธิดาสมเด็จพระเจ้าลูกยาเธอ เจ้าฟ้าทีปังกรรัศมีโชติ มหาวชิโรตตมางกูร สิริวิบูลยราชกุมารพระนามใหม่องค์ภา ล่าสุดโคราชเขาใหญ่ข่าวพระราชสำนักองค์ภา
"สมเด็จเจ้าฟ้าฯ กรมพระศรีสวางควัฒน เสด็จส่วนพระองค์ ติดตามพระอาการประชวร ""พระองค์ภา""",พระราชสำนัก,28 ธ.ค. 2565 17:46 น.,"สมเด็จเจ้าฟ้าฯ กรมพระศรีสวางควัฒน เสด็จเป็นการส่วนพระองค์ ไปยังโรงพยาบาลจุฬาฯ ทรงติดตามพระอาการประชวร ""พระองค์ภา"" พร้อมร่วมลงนามถวายพระพร
เมื่อเวลา 17.07 น. วันที่ 28 ธ.ค. 2565 สมเด็จเจ้าฟ้าฯ กรมพระศรีสวางควัฒน วรขัตติยราชนารี เสด็จยังโรงพยาบาลจุฬาลงกรณ์ สภากาชาดไทย โดยมี รศ.ดร.ฉันชาย สิทธิพันธุ์ ผอ.โรงพยาบาลจุฬาลงกรณ์ ผู้บริหารโรงพยาบาล ตลอดจนประชาชนเฝ้าฯ รับเสด็จ
ต่อมาเสด็จไปยังสถานที่ลงนามถวายพระพร สมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา ณ ชั้น 1 อาคารภูมิสิริมังคลานุสรณ์ ทรงลงพระนามพระราชทานพรในสมุดเยี่ยม จากนั้นเสด็จขึ้นลิฟต์ บริเวณชั้น 1 ไปทรงเยี่ยมและทรงติดตามพระอาการประชวร สมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา เป็นการส่วนพระองค์



ส่วนบรรยากาศที่ชั้น 1 อาคารอาคารภูมิสิริมังคลานุสรณ์ ตลอดทั้งวันมีคณะบุคคล หน่วยงาน ภาครัฐ ภาคเอกชน มูลนิธิและประชาชนทั่วไป นำแจกันดอกไม้สิ่งของต่างๆ มาถวายหน้าพระรูปสมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา พร้อมร่วมลงนามถวายพระพรให้ทรงหายจากพระอาการประชวร อาทิ ชาวบ้านชุมชนท่าน้ำสามเสนนำแจกันดอกไม้ประดิษฐ์ ที่ใช้กระดาษสีส้มรูปหัวใจเขียนข้อความถวายพระพรพระองค์ภามาติดเป็นใบของต้นไม้ ร่วมกับนกกระดาษสีสันต่างๆ ใช้ชื่อว่าต้นไม้แห่งกำลังใจ นายวีรศักดิ์ หาญโชคชัยสกุล ประธานชุมชนท่าน้ำสามเสน กล่าวว่า ข้อความบนกระดาษรูปหัวใจสีส้มทั้งหมดถูกเขียนโดยชาวชุมชนท่าน้ำสามเสนทั้งเด็กและผู้ใหญ่ ถือว่าได้ร่วมกันน้อมนำดวงใจมาถวายพระองค์ภา อยากให้ท่านมีพระพลานามัยแข็งแรงสมบูรณ์โดยเร็ว.",https://www.thairath.co.th/news/royal/2589481,https://static.thairath.co.th/media/Dtbezn3nNUxytg04aoUbHeFBk52rHGTK88NweDQAozRqC8.jpg,ในหลวงราชินีแถลงการณ์สํานักพระราชวังติดเชื้อโควิดปฏิบัติพระราชกรณียกิจข่าวพระราชสำนักข่าววันนี้
ในหลวง พระราชินี เสด็จฯ ทรงตัดหวายลูกนิมิตอุโบสถ วัดป่านานาชาติ อุบลราชธานี,พระราชสำนัก,27 ธ.ค. 2565 19:51 น.,"พระบาทสมเด็จพระเจ้าอยู่หัวและสมเด็จพระนางเจ้าฯ พระบรมราชินี ทรงประกอบพิธีตัดหวายลูกนิมิตอุโบสถ ณ วัดป่านานาชาติ ต.บุ่งหวาย อ.วารินชำราบ จ.อุบลราชธานี
วันที่ 27 ธันวาคม 2565 เวลา 18.16 น. พระบาทสมเด็จพระเจ้าอยู่หัว และสมเด็จพระนางเจ้าฯ พระบรมราชินี เสด็จพระราชดำเนินโดยรถยนต์พระที่นั่ง จากพระที่นั่งอัมพรสถาน พระราชวังดุสิต เพื่อประทับเครื่องบินพระที่นั่ง เสด็จพระราชดำเนินไปทรงตัดหวายลูกนิมิตอุโบสถ ณ วัดป่านานาชาติ ตำบลบุ่งหวาย อำเภอวารินชำราบ จังหวัดอุบลราชธานี
การนี้พระบาทสมเด็จพระเจ้าอยู่หัว ทรงจุดธูปเทียนเครื่องนมัสการบูชาพระพุทธนวราชบพิตร ทรงกราบ ทรงศีล ประธานสงฆ์ถวายศีล เสร็จแล้ว พระราชทานพระบรมราชวโรกาสให้ นายชลธี ยังตรง ผู้ว่าราชการจังหวัดอุบลราชธานี เฝ้าทูลละอองธุลีพระบาท กราบบังคมทูลรายงานประวัติความเป็นมาของวัดป่านานาชาติ และวัตถุประสงค์ในการจัดสร้างอุโบสถ และขอพระราชทานกราบบังคมทูลเชิญเสด็จพระราชดำเนินไปทรงประกอบพิธีตัดหวายลูกนิมิตอุโบสถ กับพระราชทานพระบรมราชวโรกาสให้ นายอินทพร จั่นเอี่ยม รองผู้อำนวยการสำนักงานพระพุทธศาสนาแห่งชาติ กราบบังคมทูลเบิกผู้มีจิตศรัทธา เฝ้าทูลละอองธุลีพระบาท รับพระราชทานของที่ระลึกตามลำดับ
 จากนั้น เสด็จออกจากพลับพลาพิธี ไปยังอุโบสถ ทรงพระสุหร่าย และทรงเจิม ทรงปิดทองลูกนิมิต ทรงตัดสาแหรกลูกนิมิต ทรงวางพวงมาลัย ทรงจุดธูปเทียนเครื่องท้ายที่นั่งบูชาพระพุทธสุเมธคุณ พระประธานอุโบสถ เสร็จแล้วทรงลงพระปรมาภิไธย และทรงลงพระนามาภิไธยในแผ่นศิลา
ต่อจากนั้น เสด็จออกจากอุโบสถ ไปยังพลับพลาพิธี ทรงประเคนจตุปัจจัยไทยธรรมถวายพระสงฆ์ ทรงหลั่งทักษิโณทก พระสงฆ์ถวายอนุโมทนา ถวายอดิเรก ต่อจากนั้น พระราชทานพระบรมราชวโรกาสให้รองผู้อำนวยการสำนักงานพระพุทธศาสนาแห่งชาติ กราบบังคมทูลเบิกผู้มีจิตศรัทธา เฝ้าทูลละอองธุลีพระบาท รับพระราชทานของที่ระลึก ตามลำดับ  
โอกาสนี้ พระบาทสมเด็จพระเจ้าอยู่หัวทรงรับถวายพระพุทธรูปพระพุทธสุเมธคุณ (จำลอง) เนื้อหินทรายขัด ขนาดหน้าตัก 9 นิ้ว จากเจ้าอาวาสวัดพระเชตุพนวิมลมังคลาราม ประธานฝ่ายสงฆ์ ทรงรับถวายหนังสือธรรมะ จากพระครูอุบลภาวนาวิเทศ (เฮ็นนิ่ง เกวลี) เจ้าอาวาสวัดป่านานาชาติ ทรงปลูกต้นรวงผึ้งไว้เป็นที่ระลึก เมื่อสมควรแก่เวลาประทับรถยนต์พระที่นั่งเสด็จพระราชดำเนินกลับ
ทั้งนี้ราษฎรที่มาเฝ้าทูลละอองธุลีพระบาทรับเสด็จ อยู่บริเวณโดยรอบวัด ทุกคนต่างพร้อมใจเปล่งเสียง “ทรงพระเจริญ” ด้วยความจงรักภักดี และต่างพร้อมใจมาถวายกำลังใจแด่พระบาทสมเด็จพระเจ้าอยู่หัว และสมเด็จพระนางเจ้าฯ พระบรมราชินี  
การนี้พระบาทสมเด็จพระเจ้าอยู่หัว และสมเด็จพระนางเจ้าฯ พระบรมราชินี ทรงแย้มพระสรวล และโบกพระหัตถ์ให้กับราษฎรที่มาเฝ้าทูลละอองธุลีพระบาทรับเสด็จตลอดเส้นทางที่รถยนต์พระที่นั่งเคลื่อนผ่านยังความปลี้มปีติแก่ราษฎรที่ได้ชมพระบารมี  
วัดป่านานาชาติ ตำบลบุ่งหวาย อำเภอวารินชำราบ จังหวัดอุบลราชธานี เป็นวัดสาขาที่ 19 (ธรรมยุต) ของวัดหนองป่าพง ตั้งขึ้นเมื่อวันที่ 30 มิถุนายน 2537 ได้รับพระราชทานวิสุงคามสีมา เมื่อวันที่ 29 กันยายน 2541 อุโบสถก่อสร้างเมื่อวันที่ 19 เมษายน 2562 และประกอบพิธียกช่อฟ้า (สัตบริภัณฑ์) โดยพระเทพวชิรญาณ (เลี่ยม ฐิตธม̣โม) เจ้าอาวาสวัดหนองป่าพง และพระธรรมพัชรญาณมุนี (ฌอน ชยสาโร) ประกอบพิธีผูกพัทธสีมาปิดทองลูกนิมิตและสมโภชอุโบสถวัดป่านานาชาติ เมื่อ พ.ศ. 2562 
ในส่วนของอุโบสถ เป็นสถาปัตยกรรมแบบอีสานล้านช้าง ภายในอุโบสถมีพระประธานเป็นพระพุทธรูปแกะสลักจากหินทรายรูปแบบศิลปะอินเดีย สมัยคุปตะ มีนามว่า “พระพุทธสุเมธคุณ” เพื่อระลึกถึงพระคุณของพระพรหมวชิรญาณ (โรเบิร์ต สุเมโธ) อดีตเจ้าอาวาสวัดป่านานาชาติรูปแรก ปัจจุบันมีพระอาจารย์ พระครูอุบลภาวนาวิเทศ (เฮ็นนิ่ง เกวลี) เป็นเจ้าอาวาสวัดป่านานาชาติ วัดป่านานาชาติแห่งนี้เป็นวัดที่ชาวต่างชาติทั้งจากประเทศต่างๆ ในทวีปยุโรปและทวีปเอเชีย  ให้ความเคารพนับถือเดินทางมาอบรมศึกษาพระธรรมวินัย มีการอบรมกรรมฐาน ฟังพระธรรมเทศนา การสนทนาธรรม และการแลกเปลี่ยนความเข้าใจอย่างละเอียด โดยได้จัดหลักสูตรการเรียนเป็นภาษาอังกฤษ เพื่อเปิดโอกาสให้ชาวต่างชาติได้ศึกษาพระธรรมวินัยได้อย่างถ่องแท้จนสามารถออกบวชเป็นพระภิกษุปฏิบัติศาสนกิจได้ตามข้อวัตรสายวัดป่า และเผยแผ่พระธรรมวินัยออกไปสู่ระดับสากลได้อย่างถูกต้อง ปัจจุบันมีพระสงฆ์จำพรรษา 24 รูป และมีพระสงฆ์ที่มาแลกเปลี่ยนการศึกษาพระธรรมวินัย 50 รูป 
 ",https://www.thairath.co.th/news/royal/2588711,https://static.thairath.co.th/media/Dtbezn3nNUxytg04aoUbVp4uohHJJKpenmVpAUg2nccfj0.jpg,พระองค์ภาสมเด็จเจ้าฟ้าพัชรกิติยาภาข่าวองค์ภาพระองค์ภาประชวรสมเด็จพระเจ้าลูกเธอ เจ้าฟ้าพัชรกิติยาภาสมเด็จเจ้าฟ้า กรมหลวงราชสาริณีสิริพัชร มหาวัชรราชธิดาพระนามใหม่องค์ภา ล่าสุดโคราชเขาใหญ่ข่าวพระราชสำนักองค์ภาราชสกุลกิติยากรข่าววันนี้
“พล.อ.ประวิตร” นำ พปชร. สวดมนต์เจริญจิตภาวนา ถวายพระพรแด่ “พระองค์ภา”,พระราชสำนัก,27 ธ.ค. 2565 17:39 น.,"“พล.อ.ประวิตร วงษ์สุวรรณ” พาลูกพรรคพลังประชารัฐ ทำพิธีเจริญพระพุทธมนต์และเจริญจิตภาวนา ถวายพระพรแด่สมเด็จพระเจ้าลูกเธอ เจ้าฟ้าพัชรกิติยาภาฯ ให้ทรงหายจากพระอาการประชวรโดยเร็ว
เมื่อเวลา 15.00 น. วันที่ 27 ธ.ค. 2565 ที่ทำการพรรคพลังประชารัฐ พล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ เป็นประธานพิธีเจริญพระพุทธมนต์และเจริญจิตภาวนา ถวายพระพรแด่สมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา เพื่อให้ทรงหายจากพระอาการประชวรโดยเร็ว โดยมี พระราชพิพัฒนาภรณ์ ที่ปรึกษาเจ้าคณะกรุงเทพมหานคร และเจ้าอาวาสวัดหลักสี่ พระอารามหลวง เป็นประธานสงฆ์ ขณะที่ นายสันติ พร้อมพัฒน์ รมช.คลัง ในฐานะเลขาธิการพรรคพลังประชารัฐ นายไพบูลย์ นิติตะวัน รองหัวหน้าพรรค คณะผู้บริหาร กรรมการบริหาร ส.ส.และสมาชิกพรรค ร่วมพิธีอย่างพร้อมเพรียง
สำหรับการเจริญพระพุทธมนต์ครั้งนี้ใช้บทสวดบูชาพระรัตนตรัย บทชุมนุมเทวดา บทพระไตรสรณคมน์ บทนะโมการะอัฏฐกะคาถา บทระตะนะสูตร บทอังคุลิมาละปริตร บทโพชฌังคะปริตร บทอภยปริตร บทอาฏานาฏิยะปริตร บทสวดมงคลจักรวาฬใหญ่ บทเทวะตาอุยโยชะนะคาถา และบทพุทธชัยมงคลคาถา (พาหุง)",https://www.thairath.co.th/news/royal/2588608,https://static.thairath.co.th/media/Dtbezn3nNUxytg04aoUbVs8mdcy6DaOOe1fC3cLiNpJpH3.jpg,วันเด็ก 2566วันเด็กวันเด็กแห่งชาติลุงตู่เก้าอี้นายกฯทำเนียบรัฐบาลเปิดทำเนียบรัฐบาลให้นั่งเก้าอี้นายกฯนายกรัฐมนตรีเก้าอี้นายกรัฐมนตรีประยุทธ์ จันทร์โอชางานวันเด็กทำเนียบรัฐบาลนั่งเก้าอี้นายกฯงานวันเด็กงานวันเด็ก 2566ข่าวการเมืองข่าวการเมืองวันนี้ข่าวการเมืองออนไลน์ข่าวการเมือง ไทยรัฐข่าววันนี้
กรมสมเด็จพระเทพฯ พระราชทาน ส.ค.ส.ภาพฝีพระหัตถ์ ในโอกาสขึ้นปีใหม่ 2566,พระราชสำนัก,27 ธ.ค. 2565 16:05 น.,"สมเด็จพระเทพรัตนราชสุดาฯ สยามบรมราชกุมารี พระราชทาน ส.ค.ส.อวยพรปีใหม่ประชาชนชาวไทย ประจำปี 2566
วันที่ 27 ธันวาคม 2565 สมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี พระราชทาน ส.ค.ส.ขึ้นปีใหม่ 2566 ภาพฝีพระหัตถ์ ""กระต่ายหมายจันทร์ฉาย"" ในโอกาสขึ้นปีใหม่ ปีเถาะ พุทธศักราช 2566
ส.ค.ส.พระราชทาน ปีเถาะ พ.ศ. 2566 เป็นภาพวาดฝีพระหัตถ์ กระต่าย และสุนัขเพื่อนรักที่ชอบแหงนหน้ามอง ""จันทร์ฉาย"" ด้วยกันในคืนวันเพ็ญอย่างมีความสุข สมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี ทรงเล่าเรื่องราวว่า ""ครูของข้าพเจ้าเลี้ยงกระต่ายและสุนัขไว้ด้วยกัน เวลาพระจันทร์เต็มดวง กระต่ายจะยืนสองขาชมจันทร์ สุนัขมายืนสองขาชมจันทร์เป็นเพื่อน"" 

ข้อความพระราชทาน 
กระต่ายน้อยเพลินมองพระจันทร์เด่น
ชวนสุนัขเพื่อนเล่นจ้องจันทร์ฉาย
ลมพัดเอื่อยเย็นอุราน่าสบาย
ลืมความทุกข์สิ่งร้ายที่ผ่านมา
ขอทุกท่านได้รับพรอันประเสริฐ
สิ่งดีเลิศที่ท่านปรารถนา จงมาพร้อมดังดวงจิตเจตนา
สองสหายและจันทรามาอวยชัย",https://www.thairath.co.th/news/royal/2588465,https://static.thairath.co.th/media/Dtbezn3nNUxytg04aoUbVwhgJznDfAiWF7u1BIi0aHrjmM.jpg,กกล.บูรพากิจกรรมบริจาคโลหิตดวงตาอถวายเป็นพระราชกุศลพระองค์ภาฯรักษาผู้ป่วยสราวุธ ไชยสิทธิ์ข่าวทั่วไป
เจ้าฟ้าทีปังกรรัศมีโชติ เสด็จส่วนพระองค์ไปทรงติดตามพระอาการประชวร “พระองค์ภา”,พระราชสำนัก,27 ธ.ค. 2565 14:06 น.,"สมเด็จพระเจ้าลูกยาเธอ เจ้าฟ้าทีปังกรรัศมีโชติ มหาวชิโรตตมางกูร สิริวิบูลยราชกุมาร เสด็จเป็นการส่วนพระองค์ ไปทรงเยี่ยม และติดตามพระอาการประชวร สมเด็จพระเจ้าลูกเธอ เจ้าฟ้าพัชรกิติยาภาฯ
วันที่ 27 ธ.ค. 2565 เมื่อเวลา 13.37 น. สมเด็จพระเจ้าลูกยาเธอ เจ้าฟ้าทีปังกรรัศมีโชติ มหาวชิโรตตมางกูร สิริวิบูลยราชกุมาร เสด็จเป็นการส่วนพระองค์ ยังโรงพยาบาลจุฬาลงกรณ์ สภากาชาดไทย โอกาสนี้ รศ.นพ.ฉันชาย สิทธิพันธุ์ ผอ.โรงพยาบาลจุฬาลงกรณ์ นำผู้บริหารโรงพยาบาล พร้อมด้วยประชาชน เฝ้ารับเสด็จ จากนั้นสมเด็จพระเจ้าลูกยาเธอ เจ้าฟ้าทีปังกรรัศมีโชติ มหาวชิโรตตมางกูร สิริวิบูลยราชกุมาร เสด็จประทับลิฟต์ บริเวณ ชั้น 1 อาคารภูมิสิริมังคลานุสรณ์ ไปทรงเยี่ยมและติดตามพระอาการประชวร สมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา
ส่วนที่บริเวณชั้น 1 อาคารภูมิสิริมังคลานุสรณ์ ตลอดทั้งวันมีคณะบุคคล หน่วยงาน องค์กรภาครัฐ ภาคเอกชน และประชาชนทั่วไป นำแจกันดอกไม้ตลอดจนสิ่งของต่างๆมาถวายหน้าพระรูปสมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา พร้อมร่วมลงนามถวายพระพรให้ทรงหายจากพระอาการประชวร อาทิ ดร.มลิวัลย์ ธรรมแสง มูลนิธิอนุเคราะห์คนหูหนวก ในพระบรมราชินูปถัมภ์ นำนักเรียนโรงเรียนเศรษฐเสถียร มาถวายพระพรด้วยภาษามือ เบื้องหน้าพระรูปพระองค์ภา ว่า “ขอให้คุณพระศรีรัตนตรัยคุ้มครองพระองค์ภาให้หายป่วยโดยเร็วเด็กๆคิดถึง”
นอกจากนี้ ยังมีสถานสงเคราะห์เด็กอ่อนรังสิต ร.ร.ดอนเมืองจาตุรจินดา ร.ร.สาธิตเกษตรบางเขน ร.ร.โยธินบูรณะ ร.ร.ราชดำริ ร.ร.สารสาสน์วิเทศสมุทรปราการ นางอาร์มิดา ซัลเชียะฮ์ อาลิสจะฮ์บานา (Ms. Armida Salsiah Alisjahbana) เลขาธิการบริหาร คณะกรรมาธิการเศรษฐกิจและสังคมสำหรับเอเชียและแปซิฟิก(ESCAP) บริษัท ไปรษณีย์ไทยดิสทริบิวชั่น จำกัด สโมสรโรตารี่นิรมิตงามราชพฤกษ์ นายพลากร สุวรรณรัตน์ องคมนตรี เป็นต้น",https://www.thairath.co.th/news/royal/2588295,https://static.thairath.co.th/media/Dtbezn3nNUxytg04aoUbV1U1VfTM6pApl8Xz4oybekU3PJ.jpg,วันหยุด 2566วันหยุดวันหยุดราชการปฏิทิน 2566ปฏิทินวันหยุด 2566วันหยุดยาววันหยุดพิเศษวันหยุดนักขัตฤกษ์วันหยุดสงกรานต์ 2566วันหยุดราชการกรณีพิเศษข่าววันนี้multimedia
เจ้าฟ้าจุฬาภรณฯเสด็จเยี่ยม พระอาการของ “พระองค์ภา”,พระราชสำนัก,27 ธ.ค. 2565 05:07 น.,"ตลอดวันที่ 26 ธ.ค. หน่วยงานทุกภาคส่วนทั่วประเทศต่างน้อมรำลึกในพระกรุณาธิคุณ นำข้าราชการ เจ้าพนักงาน และประชาชน ร่วมทำบุญตักบาตร สวดมนต์ อธิษฐานจิต และถวายพระพรขอให้สมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา ทรงหายจากพระอาการประชวร มีพลานามัยแข็งแรงในเร็ววัน
ทั้งนี้ เวลาประมาณ 16.59 น. สมเด็จพระเจ้าน้องนางเธอ เจ้าฟ้าจุฬาภรณวลัยลักษณ์ อัครราชกุมารี กรมพระศรีสวางควัฒน วรขัตติยราชนารี เสด็จฯ จากสนามบินสุวรรณภูมิ อ.บางพลี จ.สมุทรปราการ ไปยังอาคารภูมิสิริมังคลานุสรณ์ โรงพยาบาลจุฬาลงกรณ์ สภากาชาดไทย เป็นการส่วนพระองค์ ภายหลังจากเสร็จสิ้นการเสด็จไปทรงปฏิบัติพระกรณียกิจ ณ ประเทศญี่ปุ่น ระหว่างวันที่ 14-26 ธ.ค.2565 ที่ผ่านมา โอกาสนี้ รศ.นพ.ฉันชาย สิทธิพันธุ์ ผอ.โรงพยาบาลจุฬาลงกรณ์ และผู้บริหารโรงพยาบาล พร้อมด้วยประชาชน เฝ้ารับเสด็จ จากนั้นเสด็จประทับลิฟต์ บริเวณ ชั้น 1 อาคารภูมิสิริมังคลา นุสรณ์ ไปติดตามพระอาการประชวรสมเด็จพระเจ้า ลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา
ขณะที่ตลอดวัน มีคณะบุคคล หน่วยงาน องค์กรภาครัฐ ภาคเอกชน ตลอดจนประชาชนทั่วไป ทยอยเดินทางนำแจกันดอกไม้และสิ่งของต่างๆ มาถวายหน้าพระรูปสมเด็จพระเจ้าลูกเธอ เจ้าฟ้าพัชร กิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา พร้อมลงนามถวายพระพรให้ทรงหายจากพระอาการประชวร อาทิ ราชสกุลกิติยากร นำโดย ม.ร.ว.สมลาภ กิติยากร เลขานุการในพระเจ้าวรวงศ์เธอ พระองค์เจ้าโสมสวลี กรมหมื่นสุทธนารีนาถ ท่านผู้หญิง สุจิตคุณ สารสิน ท่านผู้หญิง จีริกัญญา โชติกเสถียร ม.ร.ว.จีริสุดา วุฒิไกร ฯลฯ รวมถึงคณะโรงเรียนนวมินทราชินูทิศสตรีวิทยา 2 สำนักงานคณะกรรมการส่งเสริมสวัสดิการและสวัสดิภาพครู และบุคลากรทางการศึกษา ชมรมพนักงานสถานทูต อเมริกาประจำประเทศไทย คณะสัตวแพทยศาสตร์ จุฬาลงกรณ์มหาวิทยาลัย โรงเรียนบดินทรเดชา (สิงห์ สิงหเสนี) สภาวัฒนธรรมเขตราษฎร์บูรณะ สมาคมกีฬาบริดจ์แห่งประเทศไทย คณะเภสัชศาสตร์ มหาวิทยาลัยธรรมศาสตร์ สมาคมสันนิบาตเทศบาลประเทศไทย คณะสงฆ์วัดเปรมประชา เป็นต้น
ส่วนที่พระอุโบสถวัดพระราม 9 กาญจนาภิเษก เวลา 07.50 น. พระบาทสมเด็จพระเจ้าอยู่หัว ทรงพระกรุณาโปรดเกล้าฯ ให้ พล.อ.อ.สถิตย์พงษ์ สุขวิมล ราชเลขานุการในพระองค์ฯ เป็นประธานในพิธีบรรพชาอุปสมบทนาคในพระบรมราชานุเคราะห์ ซึ่งเป็นข้าราชบริพารในพระองค์สมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวง ราชสาริณีสิริพัชร มหาวัชรราชธิดา ผู้เคยถวายงานฯ ข้าราชการ ทหาร ตำรวจ ผู้บริหาร และเจ้าหน้าที่หน่วยงานเอกชนและประชาชน จำนวน 99 รูป เพื่อถวายพระกุศลแด่ “พระองค์ภา” โดยมีสมเด็จพระมหาวีรวงศ์ กรรมการมหาเถรสมาคม เป็นพระอุปัชฌาย์",https://www.thairath.co.th/news/royal/2587795,https://static.thairath.co.th/media/Dtbezn3nNUxytg04aoUbcBqlmiui0RrEEDN6UUI9S9Lg7x.jpg,ครม.ครม. 10 ม.ค. 66มติ ครม. 10 ม.ค. 2566อุดมศึกษากระทรวงการอุดมศึกษา วิทยาศาสตร์ วิจัยและนวัตกรรมระบบการศึกษาข่าวการเมืองข่าวการเมืองวันนี้ข่าวการเมืองออนไลน์ข่าววันนี้การศึกษา
"สมเด็จเจ้าฟ้าฯ กรมพระศรีสวางควัฒน เสด็จส่วนพระองค์ ทรงติดตามอาการประชวร ""พระองค์ภา""",พระราชสำนัก,26 ธ.ค. 2565 18:20 น.,"สมเด็จเจ้าฟ้าฯ กรมพระศรีสวางควัฒน เสด็จส่วนพระองค์ ทรงติดตามอาการประชวร ""พระองค์ภา"" ที่โรงพยาบาลจุฬาลงกรณ์

เมื่อเวลา 16.59 น. สมเด็จพระเจ้าน้องนางเธอ เจ้าฟ้าจุฬาภรณวลัยลักษณ์ อัครราชกุมารี กรมพระศรีสวางควัฒน วรขัตติยราชนารี เสด็จจากสนามบินสุวรรณภูมิ อ.บางพลี จ.สมุทรปราการ ไปยังโรงพยาบาลจุฬาลงกรณ์ สภากาชาดไทย เป็นการส่วนพระองค์ ภายหลังจากเสร็จสิ้นการเสด็จไปทรงปฏิบัติพระกรณียกิจ ณ ประเทศญี่ปุ่น ระหว่างวันที่ 14 ถึง 26 ธันวาคม 2565 ที่ผ่านมา
โอกาสนี้ รศ.นพ.ฉันชาย สิทธิพันธุ์ ผอ.โรงพยาบาลจุฬาลงกรณ์ และผู้บริหารโรงพยาบาล พร้อมด้วยประชาชน เฝ้ารับเสด็จ
จากนั้นเสด็จประทับลิฟต์ บริเวณ ชั้น 1 อาคารภูมิสิริมังคลานุสรณ์ เสด็จไปติดตามพระอาการประชวร สมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา

ทั้งนี้ นับตั้งแต่ สำนักพระราชวัง ได้มีแถลงการณ์ เรื่อง สมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา มีพระอาการประชวรหมดพระสติ ด้วยพระอาการทางพระหทัย ระหว่างทรงทำการฝึกสุนัขทรงเลี้ยง ณ จังหวัดนครราชสีมา เมื่อวันที่ 15 ธันวาคม 2565 นั้น ความทราบฝ่าพระบาท สมเด็จพระเจ้าน้องนางเธอ เจ้าฟ้าจุฬาภรณวลัยลักษณ์ อัครราชกุมารี กรมพระศรีสวางควัฒน วรขัตติยราชนารี ทรงห่วงใยพร้อมกับทรงติดตามพระอาการโดยตลอด แม้จะทรงปฏิบัติพระกรณียกิจ ณ ประเทศญี่ปุ่น

อนึ่ง เมื่อวันที่ 17 ธันวาคม 2565 ได้เสด็จออก ณ ห้องที่ประทับ โรงแรมอิมพีเรียล กรุงโตเกียว ทรงนำเอกอัครราชทูต ข้าราชบริพาร และเจ้าหน้าที่สถานทูตไทย ณ กรุงโตเกียว ร่วมบำเพ็ญกุศลสวดมนต์ บทโพชฌังคปริต 7 จบ เพื่ออาราธนาบารมีของ พระธรรมวิสุทธิมงคล (หลวงตาพระมหาบัว ญาณสัมปันโน) ให้คุ้มครองและเป็นสิริมงคลแด่ สมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรม หลวงราชสาริณีสิริพัชร มหาวัชรราชธิดา ให้ทรงหายจากพระอาการประชวร มีพลานามัยแข็งแรง.",https://www.thairath.co.th/news/royal/2587606,https://static.thairath.co.th/media/Dtbezn3nNUxytg04aoUbb8zg9oz8phgnhU1dOWFPVsK06A.jpg,วันครู16 มกราคมครูอาสาผลงานครูอาสาฯศูนย์ส่งเสริมการสอนภาษาไทยและวัฒนธรรมไทยฯวัดไทยสหรัฐอเมริกาไทยรัฐออนไลน์
"แถลงการณ์สํานักพระราชวัง ""ในหลวง-ราชินี"" ทรงหายจากการติดเชื้อโควิดแล้ว",พระราชสำนัก,26 ธ.ค. 2565 12:35 น.,"แถลงการณ์สํานักพระราชวัง ฉบับที่ 2 ""ในหลวง-ราชินี"" ทรงหายจากการติดเชื้อโควิดแล้ว ตรวจ ATK ผลเป็นลบ 
วันที่ 26 ธันวาคม 2565 ผู้สื่อข่าวรายงานว่า สํานักพระราชวังออกแถลงการณ์ เรื่อง พระบาทสมเด็จพระเจ้าอยู่หัว และสมเด็จพระนางเจ้าฯ พระบรมราชินี ทรงติดเชื้อไวรัสโคโรนา 2019 ฉบับที่ 2 ระบุว่า ตามที่สํานักพระราชวังมีแถลงการณ์เรื่อง พระบาทสมเด็จพระเจ้าอยู่หัว และสมเด็จพระนางเจ้าฯ พระบรมราชินี ทรงติดเชื้อไวรัสโคโรนา 2019 จากการถวายการตรวจคัดกรองตามวาระปกติ เมื่อวันที่ 17 ธันวาคม พุทธศักราช 2565 เป็นที่ทราบโดยทั่วแล้วนั้น

คณะแพทย์ผู้ถวายการรักษาได้รายงานเพิ่มเติมว่า หลังจากถวายการรักษาด้วยพระโอสถ พระอาการโดยรวมของพระบาทสมเด็จพระเจ้าอยู่หัว และสมเด็จพระนางเจ้าฯ พระบรมราชินี เป็นปกติ ผลการตรวจ antigen test kit (ATK) เป็นลบ คณะแพทย์จึงลงความเห็นว่าทั้งสองพระองค์ทรงหายจากการติดเชื้อแล้ว และทรงสามารถปฏิบัติพระราชกรณียกิจได้ตามปกติ จึงประกาศมาให้ทราบโดยทั่วกัน.",https://www.thairath.co.th/news/royal/2587288,https://static.thairath.co.th/media/Dtbezn3nNUxytg04aoUbb01GV54syp29QPJPgdxDxKWmtG.jpg,หนุ่มโรมาเนียจมน้ำหายจมทะเลภูเก็ตค้นหาคนหายกู้ภัยภูเก็ตภูเก็ตนักท่องเที่ยวจมน้ำข่าวทั่วไป
"ราชสกุล ""กิติยากร"" ร่วมลงนามถวายพระพร ""พระองค์ภา""",พระราชสำนัก,26 ธ.ค. 2565 12:13 น.,"ราชสกุล ""กิติยากร"" ตลอดจนคณะบุคคล หน่วยงาน และประชาชน ร่วมลงนามถวายพระพร ""พระองค์ภา"" ที่อาคารภูมิสิริมังคลานุสรณ์ รพ.จุฬาฯ

วันที่ 26 ธันวาคม 2565 ที่อาคารภูมิสิริมังคลานุสรณ์ โรงพยาบาลจุฬาลงกรณ์ สภากาชาดไทย มีคณะบุคคล หน่วยงาน องค์กรภาครัฐ ภาคเอกชน ตลอดจนประชาชนทั่วไป ทยอยเดินทางนำแจกันดอกไม้และสิ่งของต่างๆ มาถวายหน้าพระรูป สมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา พร้อมลงนามถวายพระพรให้ทรงหายจากพระอาการประชวร อาทิ ราชสกุลกิติยากร นำโดย ม.ร.ว.สมลาภ กิติยากร เลขานุการในพระเจ้าวรวงศ์เธอพระองค์เจ้าโสมสวลี กรมหมื่นสุทธนารีนาถ ท่านผู้หญิง สุจิตคุณ สารสิน ท่านผู้หญิง จีริกัญญา โชติกเสถียร มรว.จีริสุดา วุฒิไกร ฯลฯ
นอกจากนี้ยังมี โรงเรียนนวมินทราชินูทิศสตรีวิทยา 2 สำนักงานคณะกรรมการส่งเสริมสวัสดิการและสวัสดิภาพครู และบุคลากรทางการศึกษา ชมรมพนักงานสถานทูตอเมริกาประจำประเทศไทย คณะสัตวแพทยศาสตร์ จุฬาลงกรณ์มหาวิทยาลัย โรงเรียนบดินทรเดชา (สิงห์ สิงหเสนี) สภาวัฒนธรรมเขตราษฎร์บูรณะ สมาคมกีฬาบริดจ์แห่งประเทศไทย คณะเภสัชศาสตร์ มหาวิทยาลัยธรรมศาสตร์ สมาคมสันนิบาตเทศบาลประเทศไทย คณะสงฆ์วัดเปรมประชา เป็นต้น.",https://www.thairath.co.th/news/royal/2587250,https://static.thairath.co.th/media/Dtbezn3nNUxytg04aoUbb0vgcoudU0vKRvESKI1QMVcDVa.jpg,ซ่อมรถนานซ่อมรถมาราธอนซ่อมรถกว่า8ปีซ่อมรถไม่เสร็จข่าวทั่วไทยข่าวทั่วไป
ประมงฯ บ้านแหลม ล่าระทึกเรือคราดหอย ตามข้าม 2 จังหวัดได้ผู้ต้องหา 2 ราย (คลิป),ทั่วไทย,10 ม.ค. 2566 21:32 น.,"หน่วยป้องกันฯ ประมงทะเลบ้านแหลม ควบเรือล่าระทึก ข้ามน่านน้ำ 2 จังหวัด จนเรือคราดหอยเครื่องพังจึงจับผู้ต้องหาได้ 2 รายพร้อมนำตัวไปดำเนินคดี ส่วนของกลางหอยกระปุกที่ยังมีชีวิตได้ปล่อยคืนธรรมชาติ
เมื่อเวลาประมาณ 03.00 น. วันที่ 6 มกราคม 2566 ที่ผ่านมา นายสายัญ สุวรรณชาตรี หัวหน้าหน่วยป้องกันและปราบปรามประมงทะเลบ้านแหลม (เพชรบุรี) ได้รับแจ้งจากกลุ่มชาวประมงในพื้นที่ว่ามีเรือคราดหอยทำการประมงในเขตทะเลชายฝั่ง บริเวณท้องที่ทะเลอ่าวไทย ปากแม่น้ำเพชรบุรี อำเภอบ้านแหลม จังหวัดเพชรบุรี ซึ่งห้ามใช้เครื่องมือทําการประมงจับสัตว์น้ําเขตทะเลชายฝั่ง จึงมอบหมายให้ ว่าที่ร้อยโท ภาณุพงศ์ สวัสดี เจ้าพนักงานประมงปฏิบัติงาน (ใส่แมสก์) พร้อมด้วยเจ้าหน้าที่เรือตรวจประมงทะเล 108 รวม 3 นายออกปฏิบัติงานตรวจปราบปรามผู้กระทำผิด พ.ร.ก.การประมงฯ
เบื้องต้นพบเรือประมงชายฝั่ง 1 ลำกว้างประมาณ 1.5 เมตรยาวประมาณ 9 เมตร อยู่ในพิกัดที่ได้รับแจ้งซึ่งเป็นเขตน่านน้ำทะเล อ.บ้านแหลม จ.เพชรบุรี เจ้าหน้าที่จึงแสดงตัวขอตรวจค้นแต่ปรากฏว่าเรือลำดังกล่าวได้เร่งเครื่องยนต์หลบหนีด้วยความรวดเร็ว เจ้าหน้าที่ได้ขับเรือตรวจประมงทะเลติดตาม และพยายามใช้ไฟฉายพร้อมตะโกนให้จอดเรือ แต่เรือลำดังกล่าวขับเร่งความเร็ว และขับฉวัดเฉวียนหลบหนี เจ้าหน้าที่ต้องใช้ระยะเวลาติดตามนานกว่า 1 ชั่วโมง เป็นระยะทางกว่า 7 ไมล์ทะเล หรือประมาณ 13 กิโลเมตร กระทั่งเรือลำดังกล่าวเกิดอาการเครื่องยนต์สะดุด และจอดลอยลำในพื้นที่น่านน้ำทะเลแม่กลอง เขต จ.สมุทรสงคราม เจ้าหน้าที่จึงเข้าจับกุม ตรวจสอบเบื้องต้นพบใบจักรเรือได้รับความเสียหาย เนื่องจากการใช้กำลังเครื่องยนต์ต่อเนื่องอย่างรุนแรง จึงทำให้เครื่องยนต์ไม่สามารถไปต่อได้
SPONSORED
00:03/10:16
ตรวจสอบเรือผู้กระทำผิดเป็นเรือประมงไม่มีชื่อ ไม่มีทะเบียน ผู้ต้องหา 2 ราย ทราบชื่อ คือ นายภัทรพล สำเภาเงิน อายุ 33 ปี และนายคณาวุฒิ เกตุแก้ว อายุ 30 ปี ชาว อ.บ้านแหลม จ.เพชรบุรี ภายในเรือพบของกลางเป็นเครื่องมือคราดหอยประกอบเรือกล จำนวน 1 ชุด สัตว์น้ำเป็นหอยกระปุก สภาพสดขณะจับกุม (ปล่อยคืนสู่ธรรมชาติ)
เบื้องต้นได้จับกุมผู้ต้องหาทั้ง 2 รายส่งมอบ เจ้าหน้าที่ตำรวจ สภ.บ้านแหลมดำเนินคดีฐานร่วมกันลักลอบทำการประมงคราดหอยซึ่งเป็นเครื่องมือประมงพาณิชย์โดยไม่ได้รับใบอนุญาต มีความผิดตามมาตรา 36 แห่งพระราชกำหนดการประมง พ.ศ. 2558 และที่แก้ไขเพิ่มเติม พ.ศ. 2560 และร่วมกันลักลอบทำการประมงโดยใช้เครื่องมือคราดหอยประกอบเรือยนต์ทำการประมงในเขตทะเลชายฝั่ง มีความผิดตามมาตรา 71 (1) แห่งพระราชกำหนดการประมง พ.ศ. 2558 และที่แก้ไขเพิ่มเติมพ.ศ. 2560
นายสายัญ สุวรรณชาตรี หัวหน้าหน่วยป้องกันและปราบปรามประมงทะเลบ้านแหลม (เพชรบุรี) กล่าวว่า พื้นที่ที่ผู้กระทำผิดเข้ามาทำการลักลอบคราดหอย เป็นพื้นที่ที่ห้ามใช้เครื่องมือประมงจับสัตว์น้ำในเขต 3.7 กิโลเมตรจากชายฝั่ง อนุญาตให้ชาวประมงพื้นบ้านทั่วไปจะใช้วิธีถีบกระดานหาหอย โดยใช้มือตามวิถีดั้งเดิม และไม่ใช้เครื่องมือประมงต้องห้าม นอกจากนี้พื้นที่ดังกล่าวเป็นแหล่งอาศัยของสัตว์น้ำขนาดเล็ก การใช้เครื่องมือคราดหอยและเครื่องมือประมงต้องห้ามต่างๆ จะเป็นการขุดพลิกหน้าดินสัตว์น้ำตัวเล็กจะตายหมด ทำให้ทรัพยากรธรรมชาติทางทะเลสูญเสียหนัก.",https://www.thairath.co.th/news/local/central/2599515,https://static.thairath.co.th/media/Dtbezn3nNUxytg04aoTsBVv5VqEZAF7DyR9nYFxNd9J5mA.jpg,ปลัดอำเภอจอมแฉส่งหนังสือถึงนายกฯปลัดนเก่งปลัดมหาดไทยดูหมิ่นลูกน้องด่าลูกน้องละเมิดศักดิ์ศรีกระทรวงหมาดไทยบุญญฤทธิ์ นิปวณิชย์ข่าวทั่วไป
ตาเชียงรายวัย 69 ขับกระบะชนเสาไฟฟ้าตายคาที่ ไฟดับ 6 อำเภอนานนับชั่วโมง,ทั่วไทย,10 ม.ค. 2566 21:16 น.,"ตาวัย 69 ขับกระบะเสียหลักพุ่งชนเสาไฟฟ้าแรงสูงริมถนนสาย เทิง-เชียงคำ บ้านศาลาวาส จ.เชียงราย แรงกระแทกทำให้เสียชีวิตคาที่ เสาไฟฟ้าเอียง ต้องดับไฟฟ้า 6 อำเภอ นานนับชั่วโมง เพื่อซ่อมเสาไฟฟ้า
เมื่อเวลา 10.40 น. วันที่ 10 ม.ค. 65 ร.ต.อ.เชียน กันใจยา รอง สว.(สอบสวน) สภ.เทิง จ.เชียงราย รับแจ้งเหตุรถยนต์กระบะชนเสาไฟฟ้าแรงสูง มีผู้เสียชีวิตในที่เกิดเหตุ พื้นที่บ้านศาลาวาส ม.4 ต.หงาว อ.เทิง จ.เชียงราย จึงรีบรุดออกไปตรวจสอบที่เกิดเหตุร่วมกับการไฟฟ้าภูมิภาคสาขาเทิง และสมาคมกู้ชีพกู้ภัยเทิงการกุศล
ที่เกิดเหตุอยู่บนทางหลวงหมายเลข 1021 ช่วง อ.เทิง มุ่งหน้า อ.เชียงคำ พบรถยนต์กระบะยี่ห้อโตโยต้า ไมตี้เอ็กซ์ สีแดง ทะเบียน บต 3866 พะเยา ชนเข้ากับเสาไฟฟ้าแรงสูงข้างทางจนเอียง 45 องศา สภาพรถด้านหน้าพังยับเยิน มีผู้เสียชีวิตติดอยู่ในรถ 1 ราย ทราบชื่อ คือ นายศรี หวนอารมณ์ อายุ 69 ปี ชาวบ้าน ม.8 ต.แม่ลอย อ.เทิง จ.เชียงราย สวมเสื้อเชิ้ตสีขาวกางเกงขาสั้น มีบาดแผลบริเวณศีรษะ กู้ภัยช่วยนำร่างผู้เสียชีวิตออกจากรถ ก่อนนำส่งไปชันสูตรที่ รพ.เทิง
SPONSORED
00:01/10:16
นางเมตร สุติน อายุ 65 ปี ภรรยาของผู้เสียชีวิต กล่าวว่า เช้าวันนี้หลังจากกลับมาจากการกรีดยาง สามีต้องการจะไปพ่นยาสวนลำไยที่บ้านใหม่สุขเกษม ม.9 ต.หงาว อ.เทิง ตอนแรกก็ชวนตนไปด้วย แต่ตนรู้สึกเหนื่อยมาจากการกรีดยางจึงไม่ได้ไปด้วย จนมารู้ภายหลังว่าสามีขับรถไปชนกับเสาไฟเสียชีวิต ตอนนี้ศพยังอยู่ที่ รพ.หลังเสร็จสิ้นการชันสูตรก็จะนำมาทำพิธีที่บ้าน
ด้าน นายชัยภัทร ตันสม ผู้ใหญ่บ้าน หมู่บ้านเกี๋ยงสันเจริญ ม.8 ต.แม่ลอย อ.เทิง จ.เชียงราย กล่าวว่า ตนได้รับสายจากกำนัน ต.แม่ลอย เพื่อสอบถามว่ามีผู้เสียชีวิตจากรถชนเสาไฟ เมื่อตรวจสอบก็พบว่าเป็นลูกบ้านของจริง จึงประสานญาติให้มาดูที่เกิดเหตุด้วยกัน ผู้ตายเป็นคนบ้านใหม่สุขเกษม ม.9 ต.หงาว แต่ไปได้ภรรยาใหม่เป็นคนบ้านเกี๋ยงสันเจริญ ม.8 ต.แม่ลอย เพิ่งมาอยู่ด้วยกันประมาณ 3-4 ปี วันนี้ผู้ตายชวนเมียจะไปพ่นสารลำไยที่บ้านพื้นที่ ต.หงาว แต่เมียไม่ได้มาด้วย คาดว่าคนตายน่าจะเหนื่อยเพราะตื่นเช้าไปกรีดยาง และยังออกมาพ่นสารลำไยอีก ประกอบกับเพิ่งหัดขับรถยนต์ได้ประมาณ 3 เดือน เมื่อมาถึงที่เกิดเหตุอาจจะหลับในและวูบ จนรถออกนอกเส้นทางไปชนกับเสาไฟฟ้าแรงสูง เป็นเหตุให้เสียชีวิตดังกล่าว
ขณะที่ เจ้าหน้าที่ตำรวจ สภ.เทิง จะไปตรวจสอบพยานหลักฐานเพื่อหาสาเหตุของอุบัติเหตุ และดำเนินการตามขั้นตอนของกฎหมายต่อไป
ส่วน เจ้าหน้าที่จากการไฟฟ้าส่วนภูมิภาค สาขาเทิง ต้องลงพื้นที่มาดับไฟฟ้า เพื่อป้องกันไฟฟ้าช็อตระหว่างการปฏิบัติงานซ่อมเสาไฟฟ้าชำรุด ส่งผลให้พื้นที่ตั้งแต่ อ.ภูซาง อ.เชียงคำ อ.ปง อ.เชียงม่วน อ.จุน และ อ.ดอกคำใต้ (บางส่วน) ไฟฟ้าดับนานนับชั่วโมง.",https://www.thairath.co.th/news/local/north/2599505,https://static.thairath.co.th/media/Dtbezn3nNUxytg04aoTsBVvuWd4UJtCQjnCZCKXj7p450t.jpg,นกฮังกานกกกดอยหลวงเชียงดาวเชียงใหม่ปล่อยคืนธรรมชาติปรับพฤติกรรมสัตว์ป่าคุ้มครองข่าววันนี้ข่าวเชียงใหม่
หนุ่มเยอรมันตกเขาวัดถ้ำเสือ บาดเจ็บหวิดร่วงลงเหว กู้ภัยส่ง รพ.กระบี่แล้ว,ทั่วไทย,10 ม.ค. 2566 20:48 น.,"ระทึก นักท่องเที่ยวหนุ่มเยอรมันวัย 19 ปี เกิดล้มวูบตกเขาวัดถ้ำเสือ หวิดร่วงลงเหว กู้ภัยกระบี่ขึ้นบันไดกว่า 1 พันขั้นไปช่วยหามใส่เปลลงมาทุลักทุเล เบื้องต้นศีรษะแตก ปวดคอ ขยับตัวไม่ได้
เมื่อเวลา 15.00 น. วันที่ 10 ม.ค. 2566 ร.ต.ต.นิรันดร์ เขมากรณ์ รอง สว.ตำรวจท่องเที่ยว จ.กระบี่ รับแจ้งขอความช่วยเหลือจาก นทท.ต่างชาติ ว่ามีนักท่องเที่ยวเกิดอาการวูบ พลัดตกจากบันไดบนยอดเขาวัดถ้ำเสือวิปัสสนา หมู่ 1 ต.กระบี่น้อย อ.เมืองกระบี่ โดยคนเจ็บยังรอการช่วยเหลืออยู่บนยอดเขา จึงประสาน จนท.กู้ภัยมูลนิธิกระบี่พิทักษ์ประชา เร่งเดินทางไปตรวจสอบ ทราบข้อมูลจาก จนท.ของวัด ว่าคนเจ็บยังอยู่บนยอดเขาที่เป็นจุดชมวิว ซึ่งต้องขึ้นบันไดไป 1,143 ขั้น จนท.กู้ภัยจึงจัดทีม พร้อมอุปกรณ์กู้ชีพ ขึ้นช่วยเหลือทันที
SPONSORED
00:03/10:16
โดย จนท.ใช้เวลาเดินขึ้นบันไดไปนานเกือบ 1 ชม. จึงไปถึงจุดที่คนเจ็บอยู่ พบกับนายอีเดน รอเรล (Eden Lorel) อายุ 19 ปี ชาวเยอรมัน รออยู่ในสภาพอิดโรย ที่ศีรษะมีเลือดไหล บริเวณส่วนลำคอมีอาการเจ็บขยับไม่ได้ แต่โชคดีมีนักท่องเที่ยวหญิงอีกกลุ่ม ทราบว่าเป็นพยาบาล ช่วยกันห้ามเลือด และปฐมพยาบาลเบื้องต้นไว้ก่อนแล้ว กู้ภัยจึงช่วยปฐมพยาบาล ก่อนนำคนเจ็บขึ้นเปลสนาม นำคนเจ็บขึ้นมัดร่างไว้แน่นหนา แล้วหามกันลงมาอย่างทุลักทุเล ทั้ง จนท.กู้ภัย ทั้งผู้บาดเจ็บและชาวบ้าน ต้องช่วยสลับกันหามลงมา ใช้เวลานานเกือบ 2 ชม. จึงลงมาถึงด้านล่าง รีบนำตัวส่ง รพ.กระบี่ ทันที
จนท.กู้ภัย เล่าว่า เมื่อไปถึงพบนักท่องเที่ยวหญิงรายหนึ่ง และเป็นพยาบาลด้วย ให้การช่วยเหลืออยู่ก่อนหน้า โดยคนเจ็บมีอาการปวดที่คอรุนแรง ศีรษะแตก มีเลือดไหล สอบถามเบื้องต้นทราบว่า หลังทั้งหมดขึ้นไปเที่ยวจุดชมวิวบนยอดเขา ซึ่งต้องขึ้นบันไดรวมทั้งหมด 1,260 ขั้น ขณะกำลังกลับลงมา คนเจ็บน่าจะมีอาการหน้ามืด ก่อนวูบร่วงลงจากบันได โดยตกลงไปไกลร่วม 30 ขั้น ก่อนจะไปหยุดอยู่ที่จุดพักเพราะมีรั้วเหล็กกั้นไว้ หากไม่มีรั้วกั้น เชื่อว่าร่วงตกลงไปจากยอดเขา โดยจุดนั้นเป็นเหวลึกอย่างแน่นอน เบื้องต้นอาการคนเจ็บรู้สึกตัวดี น่าจะไม่เป็นอันตรายมากแล้ว แต่อาจต้องเอกซเรย์กระดูกส่วนลำคออีกครั้ง เบื้องต้นคาดว่าน่าจะมีอาการอ่อนล้าจากการเดินขึ้นบันได แล้วเกิดหน้ามืดเป็นลม แต่โชคดีที่ไม่เป็นอันตรายถึงแก่ชีวิต.",https://www.thairath.co.th/news/local/south/2599476,https://static.thairath.co.th/media/Dtbezn3nNUxytg04aoTsBYPbRztzg6mBAwdu42sdQaIn6x.jpg,เปิดปากเปิดปากกับภาคภูมิเปิดปาก กับ ภาคภูมิภาคภูมิ พันธุ์สถิตย์หลอกไปทำงานหลอกไปเกาหลีทุบบ้านทุบบ้านเก่า สร้างบ้านใหม่ทุบบ้านแม่ผัวหลอกทุบบ้านข่าววันนี้
วันเด็กแห่งชาติ 14 ม.ค.นี้ “ลุงตู่” เปิดทำเนียบรัฐบาลให้นั่งเก้าอี้นายกฯ,การเมือง,10 ม.ค. 2566 20:30 น.,"“ลุงตู่” เปิดทำเนียบรัฐบาลจัดงานวันเด็กแห่งชาติ 2566 ปีนี้ตรงกับเสาร์ที่ 14 ม.ค. ไฮไลต์ให้เด็กนั่งเก้าอี้นายกฯ รัฐบาลเผยมีกิจกรรมให้เยาวชนร่วมมากมาย พร้อมแจกจ่ายเด็กตามชายแดนและเด็กพิการ
นายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เปิดเผยในวันนี้ (10 มกราคม 2566) ว่า ตามที่ พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ได้มอบคำขวัญเนื่องในวันเด็กแห่งชาติ ประจำปี 2566 ว่า “รู้หน้าที่ มีวินัย ใฝ่ความดี” และเนื่องจากสถานการณ์การแพร่ระบาดของโควิด-19 เริ่มคลี่คลาย สำนักเลขาธิการนายกรัฐมนตรีจึงร่วมกับหน่วยงานที่เกี่ยวข้องทั้งภาครัฐและเอกชน เตรียมจัดงานฉลองวันเด็กแห่งชาติ ประจำปี 2566 ในวันเสาร์ที่ 14 มกราคม 2566 ระหว่างเวลา 08.00-15.00 น. ณ บริเวณทำเนียบรัฐบาล เพื่อส่งมอบความสุขให้กับเด็กและเยาวชนไทย
ทั้งนี้ นายกรัฐมนตรีจะเป็นประธานในพิธีเปิดงานและร่วมกิจกรรมกับเด็กและเยาวชนที่มาร่วมกิจกรรม โดยมีตัวแทนเด็กและเยาวชนกลุ่มต่างๆ เข้าพบ ประกอบด้วย เด็กเรียนดีที่มีความกตัญญู เด็กด้อยโอกาส เด็กพิการ เด็กและเยาวชนที่นำชื่อเสียงมาสู่ประเทศ รวมทั้งเปิดโอกาสให้เด็กๆ ได้นั่งเก้าอี้นายกรัฐมนตรี เข้าเยี่ยมชมตึกไทยคู่ฟ้า ห้องทำงานนายกรัฐมนตรี และตึกภักดีบดินทร์ 
สำหรับกิจกรรมที่จะจัดในปีนี้ภายใต้คำขวัญวันเด็กของนายกรัฐมนตรี และมีกิจกรรมส่งเสริมความเป็นไทย ใจรักชาติ พลังอำนาจของเด็กไทย เน้นกิจกรรมสร้างสรรค์ทั้งในรูปแบบของนิทรรศการ สถานการณ์จำลอง การแข่งขันกีฬา และเกมต่างๆ เพื่อส่งเสริมการเรียนรู้ของเด็กและเยาวชนในทุกมิติ ปลูกฝังให้รู้หน้าที่ มีวินัย ใฝ่ความดี รักความเป็นไทย รักชาติ เทิดทูนสถาบันพระมหากษัตริย์ ตลอดจนมีจิตสำนึกรักษาทรัพยากรธรรมชาติและสิ่งแวดล้อม ตัวอย่างกิจกรรม อาทิ 
SPONSORED
00:03/10:16
ความเป็นไทย ได้แก่ กิจกรรมส่งเสริมซอฟต์พาวเวอร์ (Soft Power) ของไทยในด้านต่างๆ การแสดงวัฒนธรรมอาหาร 7 ลุ่มน้ำของไทย การเรียนการสอนประวัติศาสตร์ชาติไทย การส่งเสริมมารยาทไทย และนิทรรศการตามรอยประเทศไทยเป็นเจ้าภาพจัดการประชุม APEC เป็นต้น
ใจรักชาติ ประกอบด้วย กิจกรรมการแสดงเพื่อส่งเสริมความรักชาติผ่านบทเพลงโดยนักศึกษาจากวิทยาลัยดุริยางคศิลป์ มหาวิทยาลัยมหิดล โรงเรียนประโคนชัย จังหวัดบุรีรัมย์ รวมถึงการเสวนาบทบาทเยาวชนไทยในการพัฒนาประเทศ และยังเปิดตึกภักดีบดินทร์ ฉายภาพยนตร์เฉลิมพระเกียรติ หนังสั้นบทเพลงเพื่อชาติและบัลลังก์ รถฉายภาพยนตร์เคลื่อนที่ด้วย
พลังอำนาจของเด็กไทย จะมีการแสดงเทคโนโลยีสมัยใหม่ เทคโนโลยีดิจิทัล การแข่งขันเกม การแข่งขันหุ่นยนต์ การแข่งขันกีฬา Esports เกมเกี่ยวกับเทคโนโลยีสมัยใหม่ การจัดแสดงไดโนเสาร์จำลอง หุ่นยนต์และนักบินอวกาศ รถไมโครคาร์ (รถยนต์นั่งขนาดเล็กที่สุด) และรถคาร์ท กิจกรรมการแจกลูกฟุตบอล 7,000 ลูก
อีกจุดเน้นคือการสร้างความตระหนักของเยาวชนในการรักษาสิ่งแวดล้อมและทรัพยากรธรรมชาติ การลดภาวะโลกร้อน กิจกรรมเพื่อโลกสีเขียว ภายใต้แนวคิด “BCG Model” มีกิจกรรมให้เด็กนำขยะ ขวด กระป๋อง ที่สามารถขายได้มาแลกเป็นสิ่งของ และกิจกรรม “เด็กไทยยุคใหม่ ร่วมใจลดโลกร้อน Go Green Go Together” ด้วย 
นอกจากนี้ ยังเปิดศูนย์แถลงข่าวรัฐบาล ตึกนารีสโมสร จำลองห้องแถลงข่าวเพื่อให้เด็กและเยาวชนได้แสดงออกฝึกทดลองอ่านข่าว พร้อมร่วมสนุกเล่นเกมและรับแจกของขวัญ ของที่ระลึก อาหารและเครื่องดื่ม รัฐบาลจึงขอเชิญชวนพ่อแม่ผู้ปกครอง พาบุตรหลาน เด็กและเยาวชน เข้าร่วมกิจกรรมการจัดงานฉลองวันเด็กแห่งชาติ ประจำปี 2566 ที่ทำเนียบรัฐบาล 
“เพื่อให้การเข้าร่วมกิจกรรมวันเด็กแห่งชาติ ประจำปี 2566 ในพื้นที่ต่างๆ ทั้งในส่วนกลางและต่างจังหวัดทั่วประเทศในการส่งมอบความสุข รอยยิ้ม ความสนุกสนานให้แก่เด็กและเยาวชน เป็นไปด้วยความเรียบร้อย ลดความเสี่ยงจากการติดเชื้อโควิด-19 ขอให้ทุกคนปฏิบัติตามมาตรการป้องกันการแพร่ระบาดของโรคโควิด-19 โดยเฉพาะการสวมหน้ากากอนามัยและหน้ากากผ้าเมื่อต้องเข้าไปร่วมกิจกรรมรวมกลุ่มกันจำนวนมาก หมั่นล้างมือด้วยเจลแอลกอฮอล์บ่อยๆ เมื่อจับต้องสิ่งของหรือก่อนรับประทานอาหาร เพื่อให้ทุกคนอยู่ร่วมกับโควิด-19 ได้อย่างปลอดภัย และสร้างความมั่นใจให้แก่ผู้เข้าร่วมงานด้วย”
ขณะเดียวกันในวันนี้ที่สนามหญ้าหน้าตึกแดง 3 ทำเนียบรัฐบาล นางนิชา หิรัญบูรณะ ธุวธรรม รองเลขาธิการนายกรัฐมนตรีฝ่ายบริหาร เป็นผู้รับมอบของขวัญวันเด็กจากผู้แทนหน่วยงานต่างๆ ทั้งภาครัฐและเอกชน เพื่อมอบต่อให้กับเด็กและเยาวชน เนื่องในวันเด็กแห่งชาติประจำปี 2566 โดยมี นายประทีป กีรติเรขา รองเลขาธิการนายกรัฐมนตรีฝ่ายการเมือง นายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี พร้อมด้วยรองโฆษกรัฐบาลทั้ง 3 คน และคณะกรรมการจัดงานฉลองวันเด็กแห่งชาติ เข้าร่วมการรับมอบของขวัญด้วย
 
ของขวัญวันเด็กจากผู้แทนหน่วยงานต่างๆ ประกอบด้วย 
ธนาคารกรุงไทย สาขาทำเนียบรัฐบาล สนับสนุน กระเป๋าเป้ ตุ๊กตา และอุปกรณ์เครื่องเขียน 
ไปรษณีย์ไทย สาขาทำเนียบรัฐบาล สนับสนุน ของเล่น กระบอกน้ำ พัด
ธนาคารออมสิน สาขาทำเนียบรัฐบาล สนับสนุน กระปุกออมสินวันเด็กปี 2566 
กรมการท่องเที่ยว กระทรวงการท่องเที่ยวและกีฬา สนับสนุนตุ๊กตา 
สำนักงานปลัดสำนักนายกรัฐมนตรี สนับสนุน เงินจำนวนหนึ่งเพื่อใช้ในการจัดการ และของที่ระลึกเพิ่มเติม
สำนักเลขาธิการคณะรัฐมนตรี สนับสนุนตุ๊กตาและของเล่น 
สำนักงานสภาความมั่นคงแห่งชาติ สนับสนุนรถจักรยานและของเล่น
การกีฬาแห่งประเทศไทย สนับสนุนลูกฟุตบอล
กองกำกับการ 4 กองบังคับการตำรวจสันติบาล 3 สนับสนุนของเล่นบังคับวิทยุ
บริษัท หัวเว่ย เทคโนโลยี (ประเทศไทย) จำกัด สนับสนุนของขวัญแก่เด็ก
 นอกจากนี้ ยังมีหน่วยงานอื่นๆ ที่มอบของขวัญสนับสนุนแล้ว และติดต่อมามอบของขวัญเพิ่มเติมซึ่งจะส่งมอบในโอกาสต่อไป อาทิ มูลนิธิป่อเต็กตึ๊ง สภาอุตสาหกรรมแห่งประเทศไทย และมูลนิธิเทียนฟ้า
 
โอกาสนี้ โฆษกรัฐบาลได้กล่าวขอบคุณคณะบุคคล หน่วยงานต่างๆ ทั้งภาครัฐและเอกชนที่ให้ความสำคัญกับวันเด็ก มามอบของขวัญเพื่อเป็นส่วนหนึ่งในกิจกรรมวันเด็กแห่งชาติ โดยของขวัญที่ได้รับมอบในวันนี้จะได้นำไปแจกจ่ายให้แก่เด็กและเยาวชนที่มาร่วมงานฉลองวันเด็กแห่งชาติ ในวันเสาร์ที่ 14 มกราคม 2566 ณ ทำเนียบรัฐบาล และแจกจ่ายไปยัง ศูนย์อำนวยการบริหารจังหวัดชายแดนภาคใต้ (ศอ.บต.) เพื่อนำไปแจกจ่ายให้แก่เด็กๆ ในจังหวัดชายแดนภาคใต้ เด็กนักเรียนผู้พิการทางการได้ยิน โรงเรียนเศรษฐเสถียร ในพระราชูปถัมภ์ และเด็กๆ ในชุมชนวัดแคนางเลิ้ง เพื่อเป็นขวัญและกำลังใจให้แก่เด็กและเยาวชนต่อไป.",https://www.thairath.co.th/news/politic/2599483,https://static.thairath.co.th/media/Dtbezn3nNUxytg04aoTsBYOOliOTUclViRPzVKLZyS1vUL.jpg,วันเด็ก 2566วันเด็กแห่งชาติ 2566วันเด็กแห่งชาติกระปุกออมสินออมสินตุ๊กตาล้มลุก
กกล.บูรพา จัดกิจกรรมบริจาคโลหิต อวัยวะและดวงตา เพื่อถวายเป็นพระราชกุศล,ทั่วไทย,10 ม.ค. 2566 19:42 น.,"""กกล.บูรพา"" จัดกิจกรรมบริจาคโลหิต อวัยวะ และดวงตา เพื่อถวายเป็นพระราชกุศลแด่ ""พระองค์ภาฯ"" เพื่อให้ รพ.ได้นำอวัยวะเหล่านี้นำไปรักษาผู้ป่วยในภูมิภาคต่างๆ ของประเทศ
เมื่อเวลา 08.30 น. วันที่ 10 ม.ค. 66 พล.ต.สราวุธ ไชยสิทธิ์ ผู้บัญชาการกองกำลังบูรพา ได้จัดกิจกรรมบริจาคโลหิต อวัยวะ และดวงตา เพื่อถวายเป็นพระราชกุศลแด่สมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา ให้ทรงหายจากพระอาการประชวรโดยเร็ว
SPONSORED
00:03/10:16
โดย กองกำลังบูรพา ร่วมกับ เหล่ากาชาดจังหวัดสระแก้ว และสาขาบริการโลหิตโรงพยาบาลสมเด็จพระยุพราชสระแก้ว จัดกิจกรรมในวันนี้ขึ้นเพื่อเพิ่มปริมาณโลหิตให้เพียงพอต่อความต้องการของผู้ป่วยในพื้นที่ ซึ่งมีกำลังพลทั้งทหารและตำรวจตระเวนชายแดนซึ่งปฏิบัติหน้าที่ป้องกันชายแดนในนามกองกำลังบูรพาร่วมบริจาคโลหิตในครั้งนี้ จำนวน 96 นาย ปริมาณโลหิต 43,200 ซีซี เเละมีผู้บริจาคดวงตา และอวัยวะ 3 นาย ณ กองบัญชาการกองกำลังบูรพา ตำบลห้วยโจด อำเภอวัฒนานคร จังหวัดสระแก้ว
ผบ.กกล.บูรพา เผยด้วยว่า การบริจาคโลหิต อวัยวะ และดวงตา นั้น เป็นอีกหนึ่งกิจกรรมดีๆ เพื่อสังคม และเป็นการให้ทานที่ยิ่งใหญ่ เพราะเป็นสิ่งที่จำเป็นต่อผู้ป่วยที่จะได้รับการรักษาอย่างต่อเนื่อง ที่ กองกำลังบูรพา จัดขึ้นเป็นประจำ นอกจากเชิญชวนให้กำลังพลข้าราชการ ทหาร ตำรวจ ได้เห็นความสำคัญกับการบริจาคโลหิต อวัยวะ และดวงตา แล้ว ยังเป็นสื่อกลางในการอำนวยความสะดวก แก่กำลังพล ผู้ที่มีความตั้งใจที่จะทำความดี ด้วยการบริจาค เพื่อช่วยเหลือชีวิตเพื่อนมนุษย์ เรียกว่าสุขทั้ง ""ผู้ให้"" และ ""ผู้รับ""
สำหรับเหล่ากาชาดจังหวัดสระแก้ว และสาขาบริการโลหิตโรงพยาบาลสมเด็จพระยุพราชสระแก้ว เป็นองค์กรหลักในการจัดหาโลหิต อวัยวะ และดวงตาให้เพียงพอ เพื่อนำไปรักษาผู้ป่วย ในภูมิภาคต่างๆ ของประเทศไทย ต่อไป.",https://www.thairath.co.th/news/local/east/2599383,https://static.thairath.co.th/media/Dtbezn3nNUxytg04aoTsBangS88rG6ubuul7weyhePuIto.jpg,หวยทิพย์หวยอลเวงหวยไลฟ์สดมอนิเตอร์
จดลงปฏิทินไว้เลย รวมวันหยุดราชการ วันหยุดยาว วันหยุดพิเศษ ตลอดปี 2566,ในกระแส,10 ม.ค. 2566 19:20 น.,"จดลงปฏิทินไว้เลย รวมวันหยุดราชการ วันหยุดยาว วันหยุดกรณีพิเศษ ตลอดปี 2566 สงกรานต์ได้หยุดยาวถึง 5 วันด้วยกัน

เรียกว่าตั้งแต่ปลายปี 2565 มาจนถึงเริ่มต้นปีใหม่ 2566 หลายคนเริ่มวางแผนเดินทางท่องเที่ยวแล้วตั้งแต่ต้นปี โดยในปี 2566 นี้ ครม. มีมติเห็นชอบเพิ่มวันที่ 5 พฤษภาคม 2566 เป็นวันหยุดราชการเพิ่มเติมเป็นกรณีพิเศษ เนื่องจากวันพฤหัสบดีที่ 4 พฤษภาคม 2566 เป็นวันฉัตรมงคล และวันที่ 5 พฤษภาคม ตรงกับวันศุกร์ จึงให้มีวันหยุดราชการเป็นพิเศษเพิ่มอีก 1 วัน จากมติที่ประชุม ครม.นี้ จะทำให้มีวันหยุดยาว 4 วันติดต่อกัน

อย่างไรก็ตาม ในปี 2566 นี้ มีวันหยุดราชการรวมทั้งหมด 19 วัน แต่ถ้ารวมวันหยุดชดเชยด้วย จะมีวันหยุดราชการและวันหยุดชดเชย รวม 24 วัน ดังนี้

เดือนมกราคม
วันอาทิตย์ที่ 1 มกราคม 2566 วันขึ้นปีใหม่
วันจันทร์ที่ 2 มกราคม 2566 วันหยุดชดเชยวันขึ้นปีใหม่

เดือนกุมภาพันธ์
ไม่มีวันหยุดราชการในเดือนกุมภาพันธ์
เดือนมีนาคม
วันจันทร์ที่ 6 มีนาคม 2566 วันมาฆบูชา
ดังนั้น ในช่วงเดือนมีนาคม จะมีวันหยุดยาว รวม 3 วัน คือ 4 - 6 มีนาคม 2566

เดือนเมษายน
วันพฤหัสบดีที่ 6 เมษายน วันจักรี
วันพฤหัสบดีที่ 13 เมษายน วันสงกรานต์
วันศุกร์ที่ 14 เมษายน วันสงกรานต์
วันเสาร์ที่ 15 เมษายน วันสงกรานต์
วันจันทร์ที่ 17 เมษายน วันหยุดชดเชยวันสงกรานต์
ดังนั้น ในช่วงวันสงกรานต์จะมีวันหยุดยาว รวม 5 วัน คือ ตั้งแต่วันที่ 13 เมษายน - 17 เมษายน 2566

เดือนพฤษภาคม
SPONSORED
00:00/10:16
วันพฤหัสบดีที่ 4 พฤษภาคม วันฉัตรมงคล
วันศุกร์ที่ 5 พฤษภาคม วันหยุดราชการเป็นกรณีพิเศษ
วันพุธที่ 17 พฤษภาคม วันพระราชพิธีพืชมงคลจรดพระนังคัลแรกนาขวัญ
ดังนั้น ในช่วงเดือนพฤษภาคมจะมีวันหยุดยาว รวม 4 วัน คือ ตั้งแต่วันที่ 4 พฤษภาคม - 7 พฤษภาคม 2566

อย่างไรก็ตาม วันที่ 1 พฤษภาคม 2566 ซึ่งเป็นวันแรงงาน ไม่ถือเป็นวันหยุดราชการ
เดือนมิถุนายน
วันเสาร์ที่ 3 มิถุนายน วันเฉลิมพระชนมพรรษาสมเด็จพระนางเจ้าฯ พระบรมราชินี และ วันวิสาขบูชา
วันจันทร์ที่ 5 มิถุนายน วันหยุดชดเชยวันเฉลิมพระชนมพรรษาสมเด็จพระราชินี และวันวิสาขบูชา
ดังนั้น ในช่วงเดือนมิถุนายนจะมีวันหยุดยาว รวม 3 วัน คือ ตั้งแต่วันที่ 3 มิถุนายน - 5 มิถุนายน 2566
เดือนกรกฎาคม
วันศุกร์ที่ 28 กรกฎาคม วันเฉลิมพระชนมพรรษาพระบาทสมเด็จพระวชิรเกล้าเจ้าอยู่หัว รัชกาลที่ 10
ดังนั้น ในช่วงเดือนกรกฎาคมจะมีวันหยุดยาว รวม 3 วัน คือ ตั้งแต่วันที่ 28 กรกฎาคม - 30 กรกฎาคม 2566
เดือนสิงหาคม
วันอังคารที่ 1 สิงหาคม วันอาสาฬหบูชา
วันพุธที่ 2 สิงหาคม วันเข้าพรรษา
วันเสาร์ที่ 12 สิงหาคม วันแม่แห่งชาติ
วันจันทร์ที่ 14 สิงหาคม วันหยุดชดเชยวันแม่แห่งชาติ
ดังนั้น ในช่วงเดือนสิงหาคมจะมีวันหยุดยาว รวม 3 วัน คือ ตั้งแต่วันที่ 12 สิงหาคม - 14 สิงหาคม 2566
เดือนกันยายน
ไม่มีวันหยุดราชการในเดือนกันยายน

เดือนตุลาคม
วันศุกร์ที่ 13 ตุลาคม วันคล้ายวันสวรรคต พระบาทสมเด็จพระบรมชนกาธิเบศร มหาภูมิพลอดุลยเดชมหาราช บรมนาถบพิตร
วันจันทร์ที่ 23 ตุลาคม วันปิยมหาราช
ดังนั้น ในช่วงเดือนตุลาคมจะมีวันหยุดยาว รวม 3 วัน อยู่ 2 ช่วงด้วยกัน คือ ตั้งแต่วันที่ 13-15 ตุลาคม 2566 และ 21-23 ตุลาคม 2566
เดือนพฤศจิกายน
ไม่มีวันหยุดราชการในเดือนพฤศจิกายน
เดือนธันวาคม
วันอังคารที่ 5 ธันวาคม วันคล้ายวันพระบรมราชสมภพ รัชกาลที่ 9 และวันพ่อแห่งชาติ
วันอาทิตย์ที่ 10 ธันวาคม วันรัฐธรรมนูญ
วันจันทร์ที่ 11 ธันวาคม วันหยุดชดเชยวันรัฐธรรมนูญ
วันอาทิตย์ที่ 31 ธันวาคม วันสิ้นปี
อย่างไรก็ตาม ในช่วงปีใหม่ 2567 นั้นมีวันหยุดตามปฏิทินด้วยกัน 2 วันคือ วันจันทร์ที่ 1 มกราคม 2567 และวันอังคารที่ 2 มกราคม 2567 ซึ่งเป็นวันหยุดชดเชยวันสิ้นปี

ดังนั้น ในช่วงเดือนธันวาคมจะมีวันหยุดยาวอยู่ 2 ช่วงด้วยกัน คือ ตั้งแต่วันที่ 9-11 ธันวาคม 2566 และ 30 ธันวาคม 2566 - 2 มกราคม 2567.",https://www.thairath.co.th/news/society/2599156,https://static.thairath.co.th/media/Dtbezn3nNUxytg04aoTsBeMJ16Nho0NXYRnVm3XsobW5uV.jpg,สระมรกตกระบี่กองถ่ายถ่ายหนังถ่ายโฆษณาดราม่ามอนิเตอร์
"อย่าเพิ่งเก็บเสื้อกันหนาว ช่วง 11-17 ม.ค. เตรียมเจอ ""อากาศเย็น"" อีกระลอก",ทั่วไทย,10 ม.ค. 2566 19:15 น.,"อย่าเพิ่งเก็บเสื้อกันหนาว ช่วงวันที่ 11-17 ม.ค. 2566 เตรียมเจอ ""อากาศเย็น"" อีกระลอก ขณะที่ ""กรมอุตุนิยมวิทยา"" ชี้มวลอากาศเย็นที่ปกคลุมไทยตอนบนมีกำลังอ่อนลง แต่ยังคงมีอากาศเย็นถึงหนาว
วันที่ 10 ม.ค. 2566 เว็บไซต์ กรมอุตุนิยมวิทยา พยากรณ์อากาศ 7 วัน ระหว่างวันที่ 10-16 ม.ค. 2566 โดยระบุว่า ในช่วงวันที่ 10-14 ม.ค. 66 บริเวณความกดอากาศสูง หรือมวลอากาศเย็นที่ปกคลุมประเทศไทยตอนบนมีกำลังอ่อนลง แต่ยังคงทำให้ประเทศไทยตอนบนมีอากาศเย็นถึงหนาวกับมีหมอกในตอนเช้า ประกอบกับมีคลื่นกระแสลมฝ่ายตะวันตกจะเคลื่อนผ่านภาคเหนือและภาคตะวันออกเฉียงเหนือตอนบนในช่วงวันที่ 11-12 ม.ค. 66 ส่งผลทำให้บริเวณภาคเหนือ ภาคตะวันออกเฉียงเหนือตอนบนมีฝนฟ้าคะนองเกิดขึ้นได้บางพื้นที่ในระยะแรก หลังจากนั้นอุณหภูมิจะลดลง อุณหภูมิจะลดลง 2-4 องศาเซลเซียส
สำหรับมรสุมตะวันออกเฉียงเหนือที่พัดปกคลุมบริเวณอ่าวไทยและภาคใต้มีกำลังอ่อนลง ประกอบกับมีลมตะวันออกพัดนำความชื้นจากทะเลจีนใต้เข้ามาปกคลุมภาคตะวันออกเฉียงเหนือตอนล่าง ภาคกลาง รวมทั้งกรุงเทพมหานครและปริมณฑล และภาคตะวันออก ทำให้บริเวณดังกล่าวมีฝนฟ้าคะนองเกิดขึ้นได้บางพื้นที่
ส่วนภาคใต้ยังคงมีฝนตกหนักบางแห่ง สำหรับคลื่นลมบริเวณอ่าวไทยมีกำลังอ่อนลง บริเวณอ่าวไทยตอนล่างมีคลื่นสูงประมาณ 2 เมตร บริเวณที่มีฝนฟ้าคะนองคลื่นสูงมากกว่า 2 เมตร ส่วนในวันที่ 15-16 ม.ค. 66 บริเวณความกดอากาศสูงหรือมวลอากาศเย็นกำลังปานกลางระลอกใหม่จากประเทศจีนจะแผ่ลงมาปกคลุมประเทศไทยตอนบนและทะเลจีนใต้ ทำให้ประเทศไทยตอนบนมีอากาศเย็นถึงหนาวกับมีลมแรง โดยอุณหภูมิจะลดลง 2-4 องศาเซลเซียส
SPONSORED
00:03/10:16
ขณะที่ เฟซบุ๊ก พยากรณ์อากาศประเทศไทย โพสต์ภาพพร้อมระบุข้อความว่า เตรียมเย็นลง เล็งพื้นที่สีน้ำเงินหลังวันปีใหม่เป็นต้นมา ภาพรวมอุ่นขึ้นมาพอสมควร หากเทียบอุณหภูมิต่ำสุดของวันนี้ 10 ม.ค. กับของวันปีใหม่ พบว่า จังหวัดอุดรธานี นครพนม อุ่นขึ้นถึงประมาณ 9.4 องศาฯ, จังหวัดเลย ขอนแก่น สระแก้ว ร้อยเอ็ด กาฬสินธุ์ สกลนคร บึงกาฬ อุ่นขึ้นถึงประมาณ 8-9 องศาฯ, จังหวัดฉะเชิงเทรา เพชรบูรณ์ มหาสารคาม บุรีรัมย์ สุรินทร์ หนองบัวลำภู เพชรบุรี นครราชสีมา อรัญประเทศ ตาก ปทุมธานี ลพบุรี ชัยนาท ชลบุรี อุ่นขึ้นถึงประมาณ 7-8 องศาฯ, จังหวัดระยอง กรุงเทพฯ นครปฐม กาญจนบุรี สมุทรสงคราม อุ่นขึ้นถึงประมาณ 6-7 องศาฯ
อัปเดตพยากรณ์อุณหภูมิ 11-17 ม.ค. 2566 ดังนี้ วันที่ 11 ม.ค. เริ่มฟุ้งๆ เย็นลงเล็กน้อย, วันที่ 12 ม.ค. เย็นลงอีก ยกเว้นขวาล่างอีสานและเหนือบน, วันที่ 13 ม.ค. ใกล้เคียง 12 ม.ค. มีอุ่นขึ้นเล็กน้อย, วันที่ 14 ม.ค. เย็นลง ยกเว้นขวาล่างอีสาน, วันที่ 15-16 ม.ค. เย็นลงอีก โดยเฉพาะครึ่งซ้ายของประเทศ รวมถึงตอนเหนือของอีสาน โดยขวาบนของเวียดนามจะเห็นว่ามีลมตะวันออกเฉียงเหนือกำลังแรงเข้ามาเสริม ส่วนขวาล่างอีสานยังเขียว เหลือง ส้ม, วันที่ 17 ม.ค. การเย็นลงของครึ่งซ้ายของประเทศเริ่มจางลงเล็กน้อย ส่วนอีสานเย็นลง เนื่องจากลมตะวันออกเฉียงเหนือกำลังแรง
สำหรับรูปนี้แสดงพยากรณ์อุณหภูมิเวลา 07.00 น. ของแต่ละวัน ลบด้วยของวันอ้างอิง ในที่นี้คือของวันนี้ 10 ม.ค. พยากรณ์อุณหภูมิจริงดูได้ในความคิดเห็นที่ 1 โดยการอุ่นขึ้นหรือเย็นลง หมายถึง การเพิ่มขึ้น หรือลดลงของอุณหภูมิตามลำดับ เมื่อเทียบกับวันอ้างอิง ไม่ได้หมายความว่าร้อนหรือหนาว แต่ละรูปมีแถบสีและตัวเลขกำกับอยู่ว่าอุณหภูมิเปลี่ยนแปลงเท่าใด

อย่างไรก็ตาม รูปความแตกต่างของอุณหภูมินี้ไม่สามารถนำสีในรูปไปเปรียบเทียบตรงๆ กับรูปความแตกต่างของอุณหภูมิอื่น เนื่องจากวันอ้างอิงที่นำมาหาความแตกต่างนั้นเป็นคนละวันกัน แต่ผลการพยากรณ์ว่าจะอุ่นขึ้น ใกล้เคียงเดิม หรือเย็นลง นั้นมีความสอดคล้องกัน.
ขอบคุณเฟซบุ๊ก พยากรณ์อากาศประเทศไทย",https://www.thairath.co.th/news/local/2599425,https://static.thairath.co.th/media/Dtbezn3nNUxytg04aoTsBYRUqLgVNadsGW7b4Zoos22jNB.jpg,เลือกตั้ง 2566เลือกตั้ง 66เลือกตั้งเลือกตั้งใหญ่เลือกตั้ง นายกรัฐมนตรีเลือกตั้งสส 2566ข่าวการเมืองข่าวการเมืองวันนี้ข่าวการเมืองออนไลน์ข่าวการเมือง เลือกตั้งข่าวการเมือง ไทยรัฐข่าวเลือกตั้งข่าววันนี้ฝ่ายค้านสุทิน คลังแสงประธานวิปฝ่ายค้านหน่วยราชการไม่ให้เข้าหาเสียงอภิปรายทั่วไป มาตรา 152พ.ร.บ.กัญชา กัญชงยุบสภาข่าวทั่วไป
อนุมัติงบปี 67 วงเงิน 1.46 แสนล้าน พัฒนาอุดมศึกษา วิทยาศาสตร์ วิจัยและนวัตกรรม,การเมือง,10 ม.ค. 2566 19:12 น.,"ครม. ไฟเขียวกรอบงบประมาณ ปี 2567 วงเงิน 1.46 แสนล้านบาท พัฒนาระบบอุดมศึกษาและขับเคลื่อนวิทยาศาสตร์ วิจัยและนวัตกรรม พัฒนากำลังคนรองรับนโยบายรัฐบาล ตอบสนองการขับเคลื่อนด้วยโมเดลเศรษฐกิจ BCG
นางสาวรัชดา ธนาดิเรก รองโฆษกประจำสำนักนายกรัฐมนตรี เปิดเผยหลังการประชุมคณะรัฐมนตรี (ครม.) วันนี้ (10 มกราคม 2566) ว่า ครม. อนุมัติกรอบวงเงินประจำปีงบประมาณ พ.ศ. 2567 รวมทั้งสิ้น 146,070.40 ล้านบาท เพื่อการขับเคลื่อนวิทยาศาสตร์ วิจัยและนวัตกรรมของไทย โดยแบ่งเป็น
กรอบวงเงินงบประมาณด้านการอุดมศึกษาในความรับผิดชอบของกระทรวงการอุดมศึกษา วิทยาศาสตร์ วิจัยและนวัตกรรม (อว.) จำนวน 114,970.40 ล้านบาท
กรอบวงเงินงบประมาณด้านวิทยาศาสตร์ วิจัยและนวัตกรรมของประเทศ จำนวน 31,100 ล้านบาท

ใช้ระบบการจัดสรรและบริหารงบประมาณแบบบูรณาการที่มุ่งผลสัมฤทธิ์ ตามที่สภานโยบายการอุดมศึกษา วิทยาศาสตร์ วิจัยและนวัตกรรมแห่งชาติเสนอ สำหรับกรอบวงเงินที่จัดทำขึ้นมีวัตถุประสงค์ตอบโจทย์สำคัญและความเร่งด่วนของประเทศ มุ่งตอบสนองการขับเคลื่อนประเทศด้วยโมเดลเศรษฐกิจ BCG เศรษฐกิจฐานรากเพื่อขจัดความยากจนและลดความเหลื่อมล้ำ อุตสาหกรรมและบริการแห่งอนาคต เศรษฐกิจสร้างสรรค์เพื่อสร้างคุณค่าและมูลค่าให้กับทุนทางวัฒนธรรม การผลิต และพัฒนากำลังคนเพื่อรองรับการขับเคลื่อนนโยบายของรัฐบาล โดยมีรายละเอียดแต่ละกรอบวงเงิน ดังนี้
1. กรอบวงเงินงบประมาณด้านการอุดมศึกษาในความรับผิดชอบของกระทรวงการอุดมศึกษา วิทยาศาสตร์ วิจัยและนวัตกรรม (อว.) ประจำปีงบประมาณ พ.ศ. 2567 จำนวน 114,970.40 ล้านบาท เป็นการสนับสนุนงบประมาณแก่สถาบันอุดมศึกษาภายใต้การกำกับดูแลของ อว. จำนวน 155 แห่ง เพื่อขับเคลื่อนการพัฒนาระบบการอุดมศึกษาและการพัฒนาประเทศได้อย่างมีประสิทธิภาพและประสิทธิผล
SPONSORED
00:00/10:16
สำหรับผลที่คาดว่าจะได้รับในปีงบประมาณ พ.ศ. 2567 ด้านการอุดมศึกษา อาทิ
1) จัดการศึกษาสำหรับนักศึกษาระดับปริญญา จำนวน 1,345,086 คน โดยเป็นสาขาอุตสาหกรรมเป้าหมาย เช่น อุตสาหกรรมยานยนต์แห่งอนาคต การบินและโลจิสติกส์ อิเล็กทรอนิกส์อัจฉริยะ อาหารแห่งอนาคต เชื้อเพลิงชีวภาพและเคมีภาพ จำนวน 415,525 คน คิดเป็นร้อยละ 30 ของจำนวนนักศึกษารวมปีการศึกษา 2566
2) พัฒนากำลังคนในหลักสูตร Non-Degree (Re-Skills, Up-Skills, New Skills) จำนวนไม่น้อยกว่า 25,000 คน
3) พัฒนากำลังคนตลอดช่วงชีวิต (Non-age group) จำนวนไม่น้อยกว่า 275,000 คน
4) เปิดโอกาสให้ผู้เรียนกลุ่มอายุ 25 ปีขึ้นไป เข้าศึกษาในระบบอุดมศึกษา จำนวนไม่น้อยกว่า 275,000 คน
5) โครงการพลิกโฉมมหาวิทยาลัย (Reinventing University) เป็นโครงการเพื่อปฏิรูประบบการศึกษา 5 ด้าน ได้แก่
พัฒนาคุณภาพการเรียนการสอน
พัฒนาบุคลากร
สร้างความเป็นนานาชาติ
ส่งเสริมงานวิจัยและนวัตกรรม
สร้างแพลตฟอร์มความร่วมมือ

โดยมีผลลัพธ์จากโครงการ เช่น สร้างบัณฑิตทักษะสูงตอบโจทย์อุตสาหกรรมประเทศ 15,000 คน ผู้ประกอบการผ่านการสร้างศักยภาพธุรกิจนวัตกรรม 3,000 ราย พัฒนาหลักสูตรใหม่ในสาขาวิชาเทคนิคระดับสูงที่ตอบสนองต่อความต้องการของประเทศ 30 หลักสูตร ยกระดับขีดความสามารถคณาจารย์และนักวิจัย 1,500 คน และสร้างความร่วมมือกับสถาบันพันธมิตรระดับชาติ 30 แห่ง
2. กรอบวงเงินงบประมาณด้านวิทยาศาสตร์ วิจัยและนวัตกรรมของประเทศ ประจำปีงบประมาณ พ.ศ.2567 จำนวน 31,100 ล้านบาท ซึ่งเป็นการจัดสรรงบประมาณที่มุ่งเน้นการขับเคลื่อนนโยบายสำคัญในการพัฒนาเศรษฐกิจ สังคม และแก้ไขปัญหาเร่งด่วนของประเทศ รวมถึงผลักดันและส่งเสริมการนำผลงานวิจัยและนวัตกรรมไปใช้ประโยชน์ให้มากขึ้น โดยจัดสรรงบประมาณตามยุทธศาสตร์ของแผนด้านวิทยาศาสตร์ วิจัยและนวัตกรรม พ.ศ.2566-2570 ดังนี้
1) การพัฒนาเศรษฐกิจไทยด้วยเศรษฐกิจสร้างคุณค่าและเศรษฐกิจสร้างสรรค์ ให้มีความสามารถในการแข่งขันและพึ่งพาตนเองได้อย่างยั่งยืน พร้อมสู่อนาคต โดยใช้วิทยาศาสตร์ การวิจัยและนวัตกรรม จำนวน 10,885 ล้านบาท (ร้อยละ 35)
2) การยกระดับสังคมและสิ่งแวดล้อมให้มีการพัฒนาอย่างยั่งยืน สามารถแก้ไขปัญหาท้าทายและปรับตัวได้ทันต่อพลวัตการเปลี่ยนแปลงของโลก โดยใช้วิทยาศาสตร์ การวิจัยและนวัตกรรม จำนวน 9,330 ล้านบาท (ร้อยละ 30)
3) การพัฒนาวิทยาศาสตร์ เทคโนโลยี การวิจัยและนวัตกรรมระดับขั้นแนวหน้าที่ก้าวหน้าล้ำยุค เพื่อสร้างโอกาสใหม่และความพร้อมของประเทศในอนาคต จำนวน 4,665 ล้านบาท (ร้อยละ 15)
4) การพัฒนากำลังคน สถาบันอุดมศึกษา และสถาบันวิจัยให้เป็นฐานการขับเคลื่อนการพัฒนาเศรษฐกิจและสังคมของประเทศแบบก้าวกระโดดและอย่างยั่งยืน โดยใช้วิทยาศาสตร์ การวิจัยและนวัตกรรม จำนวน 6,220 ล้านบาท (ร้อยละ 20)
ในช่วงท้าย นางสาวรัชดา ยังระบุถึงผลที่คาดว่าจะได้รับในปีงบประมาณ พ.ศ. 2567 ด้านวิทยาศาสตร์ฯ อาทิ 1) ไทยมีการให้บริการการแพทย์จีโนมิกส์ (Genomics Medicine) ซึ่งเป็นนวัตกรรมการบริการทางการแพทย์ที่ใช้ข้อมูลพันธุกรรมเฉพาะบุคคลร่วมกับข้อมูลทางสุขภาพอื่นๆ มาใช้ในการวินิจฉัย รักษา และทำนายปัจจัยเสี่ยงที่ทำให้เกิดโรค ทำให้สามารถรักษาผู้ป่วยได้ตรงจุด แม่นยำ และเหมาะสมสำหรับผู้ป่วยแต่ละรายมากขึ้น 2) ไทยมีศูนย์กลางกำลังคนระดับสูง (Hub of Talent) ของอาเซียน และมีศูนย์กลางการเรียนรู้ (Hub of Knowledge) ของอาเซียน ที่ได้รับการยอมรับระดับสากลเพิ่มขึ้นไม่น้อยกว่า 1 แห่ง.",https://www.thairath.co.th/news/politic/2599343,https://static.thairath.co.th/media/Dtbezn3nNUxytg04aoTsBapcfv3JJlZocop7qkR4jPyoaC.jpg,วันครูวันครู 2566ครูไทยครูดี ศิษย์ดี มีอนาคตประยุทธ์ จันทร์โอชาตรีนุช เทียนทองกระทรวงศึกษาธิการดอกกล้วยไม้ข่าวการเมืองข่าวการเมืองวันนี้ข่าวการเมืองออนไลน์ข่าวการเมือง ไทยรัฐข่าววันนี้
"สะท้อนผลงานครูอาสา ""รุ่นเฉลิมพรรษ ปี 2565"" ปฏิบัติหน้าที่ในสหรัฐฯ",ทั่วไทย,10 ม.ค. 2566 18:49 น.,"เนื่องในวันครู 16 มกราคมของทุกปี ศูนย์ส่งเสริมการสอนภาษาไทยและวัฒนธรรมไทยฯ สะท้อนผลงานครูอาสาฯ ""รุ่นเฉลิมพรรษ ปี 2565"" ปฏิบัติหน้าที่ในสหรัฐฯ จำนวน 9 วัด รวม 26 คน
ผู้สื่อข่าวรายงานว่า เนื่องด้วยวันที่ 16 มกราคมของทุกปี ตรงกับวันครู ซึ่งในโอกาสวันครูปี 2566 ศูนย์ส่งเสริมการสอนภาษาไทยและวัฒนธรรมไทยในต่างประเทศ ศาสตราจารย์ ม.ล.จิรายุ - ศาสตราจารย์ท่านผู้หญิงพูนทรัพย์ นพวงศ์ คณะครุศาสตร์ จุฬาลงกรณ์มหาวิทยาลัย ถือโอกาสสะท้อนผลงานของครูอาสาสมัครรุ่นที่ 38 ""รุ่นเฉลิมพรรษ ปี 2565"" ที่ได้เดินทาง และปฏิบัติหน้าที่ในสหรัฐอเมริกา โดยครั้งนี้มีจำนวน 9 วัด จากวัดทั้งหมดที่ร่วมโครงการฯ 14 วัด รวม 26 คน

ซึ่งครูแต่ละคนล้วนสาเร็จการศึกษาจากสถาบันการศึกษาต่างๆ ทั่วประเทศ และผ่านการสอบคัดเลือก ที่สำคัญเหนือสิ่งอื่นใดคือ ผลงานล้วนน่าภาคภูมิใจ และให้คุณประโยชน์กับคนไทยในต่างแดน ให้ได้เรียนรู้ภาษาไทยและเอกลักษณ์ของชาติ แม้จะอยู่ในแดนไกล อีกทั้งบางคนยังไม่เคยได้กลับมาแผ่นดินแม่เลย แต่ไม่ห่างจากขนบธรรมเนียมประเพณีที่งดงาม

SPONSORED
สำหรับกิจกรรมของครูอาสาสมัคร จากวัดทั้ง 9 วัดนั้น ประกอบด้วย

- วัดธัมมาราม นครชิคาโก โดยคณะผู้บริหาร ผู้ปกครอง ครูท้องถิ่น ครูอาสาสมัคร และนักเรียน โรงเรียนพุทธศาสนาวันอาทิตย์ สถาบันดนตรีไทยและโรงเรียนนาฏศิลป์ วัดธัมมาราม นครชิคาโก ร่วมเดินขบวนพาเรดในงาน Columbus day เมื่อวันที่ 10 ตุลาคม 2565 ณ Downtown นครชิคาโก เพื่อเป็นการเผยแพร่วัฒนธรรมไทยให้เป็นที่รู้จัก ปลูกฝังความภูมิใจในเอกลักษณ์และความเป็นไทยสู่สากล

- วัดซานฟรานธัมมาราม เนื่องในเทศกาลขึ้นปีใหม่ พ.ศ.2566 วัดซานฟรานธัมมาราม ได้จัดสวดมนต์ข้ามปี โดยได้รับความกรุณาจาก พระครูปลัด อานนฺทปญฺโญ เป็นประธานในการนำสวด แสดงพระธรรมเทศนา และในช่วงเช้ายังได้มีการทำบุญตักบาตร พร้อมทั้งถวายภัตตาหารเพลแด่พระภิกษุสงฆ์ หลังจากถวายภัตตาหารเพล พระสงฆ์ได้พรมน้ำพระพุทธมนต์เพื่อเป็นสิริมงคลแก่ญาติธรรมที่มาร่วมงานวันปีใหม่

- วัดวชิรธรรมปทีป วันที่ 4 ธันวาคม 2565 ครูอาสาสมัครประจาการ วัดวชิรธรรมปทีป ได้รับเชิญจากสถานกงสุล เข้าร่วมงานวันชาติ และวันพ่อแห่งชาติ โดยสถานกงสุลใหญ่ ณ นิวยอรก์ ได้ร่วมกับหน่วยงาน ทีมประเทศไทยเป็นเจ้าภาพจัดงานวันคล้ายวันพระบรมราชสมภพ พระบาทสมเด็จพระบรมชนกาธิเบศร มหาภูมิพลอดุลยเดชมหาราช บรมนาถบพิตร และร่วมกันร้องเพลงสรรเสริญพระบารมี โดยมี นายฟาบีโอ จินดา กงสุลใหญ่ ณ นครนิวยอร์ก เป็นประธาน และมีสมาชิกชุมชนไทย พร้อมด้วยผู้แทนทางการนครนิวยอร์กในระดับต่างๆ เข้าร่วม

- วัดสุทธาวาส ริเวอร์ไซด์ วันอาทิตย์ที่ 23 ตุลาคม พ.ศ.2565 คณะครูอาสาสมัคร และนักเรียน โรงเรียนพระพุทธศาสนา วัดสุทธวาส ริเวอร์ไซด์ เข้าร่วมจัดการแสดงรำกลองยาว และฟ้อนกลองยาว ในงานทาบุญพิธีทอดผ้าพระกฐินพระราชทาน 

- วัดพุทธานุสรณ์ เมืองฟรีมอนท์ ด้วยน้อมสานึกในพระมหากรุณาธิคุณของสมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง ที่ทรงเจริญพระชนมายุครบ 90 พรรษา เมื่อเดือนสิงหาคม 2565 ท่ีผ่านมา วัดพุทธานุสรณ์ ได้จัดกิจกรรม ""ส่งท้ายปีเก่า ต้อนรับปีใหม่"" ในวันท่ี 31 ธันวาคม 2565 - 1 มกราคม 2566 ให้เหล่าสาธุชนได้ร่วมกันบำเพ็ญกุศล สวดมนต์ข้ามปี ทำบุญตักบาตรในตอนเช้า และรับชมการแสดงนาฏศิลป์ไทย การบรรเลงดนตรีไทยของคณะครูอาสาสมัครและนักเรียนโรงเรียนวัดพุทธานุสรณ์ ในชุด ""เฉลิมพรรษ พระพันปีหลวง"" แล้วนักเรียนภาษาไทยโรงเรียนวัดพุทธานุสรณ์เป็นตัวแทนข้ึนอ่าน ส.ค.ส.พระราชทาน ประจำปี 2566 หลังจากนั้นนำชมนิทรรศการ ""เฉลิมพรรษ พระพันปีหลวง""

- วัดพุทธาวาส นครฮิวส์ตัน วันที่ 14 พฤษภาคม 2565 วัดพุทธาวาส นครฮิวส์ตัน ได้จัดการแสดงโขนตอน นารายณ์ปราบนนทุก โดยผู้ที่ร่วมแสดงเป็นเหล่าเสนาทั้งยักษ์และลิงหลายคู่ ล้วนเป็นนักเรียนของโรงเรียนพระพุทธศาสนาวันอาทิตย์วัดพุทธาวาส ที่มีความสนใจในการแสดงโขน และวรรณคดีเรื่องรามเกียรติ์เป็นอย่างยิ่ง จนกระทั่งศึกษาสืบค้นความเป็นมาของบทพระราชนิพนธ์ เรื่องรามเกียรติ์ รวมทั้งได้ติดตามทำความเข้าใจเนื้อเรื่องตั้งแต่ต้นจนจบอย่างสนใจ

ส่วนผู้ฝึกสอนคือครูอาสาสมัครที่ผ่านการสอบคัดเลือกตามโครงการ ของศูนย์ส่งเสริมการสอนภาษาไทยและวัฒนธรรมไทยในต่างประเทศ

- วัดพุทธดัลลัส รัฐเท็กซัส วันอาทิตย์ที่ 6 พฤศจิกายน 2565 วัดพุทธดัลลัส รัฐเท็กซัส สหรัฐอเมริกา ได้จัดกิจกรรม ""ประเพณีวันลอยกระทง"" โดยมีผู้ปกครอง คณะครูอาสาสมัคร และนักเรียนโรงเรียนพระพุทธศาสนา วัดพุทธดัลลัส ร่วมกิจกรรม ภายในงานครั้งนั้นคณะครูอาสาสมัครและนักเรียนร่วมกันแสดงศิลปวัฒนธรรมไทย อาทิ เช่น การบรรเลงดนตรีไทย และการแสดงนาฏศิลป์ไทย ท้ายที่สุดของงานคณะครูอาสาสมัครได้นำนักเรียนร่วมลอยกระทงเพื่อสืบสานวัฒนธรรมและประเพณีไทยอีกด้วย

-  วัดนวมินทรราชูทิศ เฉลิมพระเกียรติ นครบอสตัน ร่วมกับโรงเรียนพุทธศาสนาวันอาทิตย์ และสภาวัฒนธรรมไทยแห่งนครบอสตัน ได้ร่วมมือกันจัดงานลอยกระทงประจาปี 2565 ขึ้นในวันอาทิตย์ที่ 6 พฤศจิกายน 2565 โดยมีวัตถุประสงค์เพื่อสืบสานวัฒนธรรมไทยไว้ให้ลูกหลานไทยในต่างแดน และเพื่อเผยแพร่วัฒนธรรมไทยให้ชาวต่างชาติได้รู้จัก

ซึ่งกิจกรรมต่างๆ ที่จัดขึ้นในวันนั้นได้รับความร่วมมือจากครูอาสาสมัครในการฝึกซ้อมการแสดงของนักเรียนทั้งการร่ายรำ การบรรเลงดนตรี และร้องเพลงลอยกระทง โดยมีผู้ปกครองช่วยในการประสานงานอย่างเต็มที่ ภายในงานมีผู้ร่วมงานทั้งชาวไทยและชาวต่างชาติ รวมทั้งทุกภาคส่วนต่างร่วมมือร่วมใจกันจัดงานประเพณีลอยกระทงออกมาได้อย่างสวยงามตามขนบธรรมเนียมประเพณี

- โรงเรียนพุทธศาสนาวัดไทยลอสแอนเจลิส วันที่ 30 พฤศจิกายน 2565 คณะครูอาสาสมัคร โรงเรียนพุทธศาสนาวัดไทยลอสแอนเจลิสได้รับเชิญไปร่วมแสดงทางวัฒนธรรมไทย (ดนตรี-นาฏศิลป์) ในงานเลี้ยงรับรองเนื่องในวันคล้ายวันพระบรมราชสมภพพระบาทสมเด็จพระบรมชนกาธิเบศร มหาภูมิพลอดุลยเดชมหาราช บรมนาถบพิตร วันชาติ และวันพ่อแห่งชาติ ณ ทำเนียบกงสุลใหญ่ ณ นครลอสแอนเจลิส

ทั้งนี้ ศูนย์ส่งเสริมการสอนภาษาไทยและวัฒนธรรมไทยฯ คณะครุศาสตร์ จุฬาฯ ยัง
เปิดรับสมัครครูอาสาสมัครโครงการสอนภาษาไทยและวัฒนธรรมไทยในต่างประเทศ ประจำปี 2566 ตั้งแต่บัดนี้ ถึงวันที่ 16 มกราคม 2566 ผู้สนใจสามารถสมัครได้ที่ https://bit.ly/3h00RSp",https://www.thairath.co.th/news/local/2599376,https://static.thairath.co.th/media/Dtbezn3nNUxytg04aoTsBao8a8UGnqMLGJLHcX72mVKP5V.jpg,เลือกตั้ง 2566เลือกตั้ง 66เลือกตั้งเลือกตั้งใหญ่เลือกตั้งสส 2566ข่าวการเมืองข่าวการเมืองวันนี้ข่าวการเมืองออนไลน์ข่าวการเมือง เลือกตั้งข่าวการเมือง ไทยรัฐข่าวเลือกตั้งข่าววันนี้วีระศักดิ์ หวังศุภกิจโกศลรมช.คมนาคมวางมือทางการเมืองนครราชสีมาโคราชปัญหาสุขภาพพรรคภูมิใจไทยสนามการเมืองนครราชสีมาไม่กระทบส.ส.ข่าวทั่วไป
วันที่ 3 หาหนุ่มโรมาเนียจมทะเลภูเก็ต จนท.ปรับแผนใหม่ ใช้ ฮ.ร่วมกับเรือ,ทั่วไทย,10 ม.ค. 2566 18:43 น.,"จนท.กู้ภัยภูเก็ตเปลี่ยนแผนการค้นหาหนุ่มชาวโรมาเนียหลังจมหายไปในทะเล หลังเข้าสู่วันที่ 3 โดยค้นหาทางผิวน้ำเพิ่มโดยใช้เจ็ตสกี เรือยาง เรือสปีดโบ๊ต และเฮลิคอปเตอร์เพิ่ม แต่ยังไม่เจอ
จากกรณีที่ นายเซบาสเตียน เอมิล โซเมซาน (Mr.Sebastian Emil Somesan) อายุ 46 ปี นักท่องเที่ยวชาวโรมาเนีย พร้อมเพื่อนรวม 3 คน ได้นำเรือสปีดโบ๊ตชื่อ ""ชอว์นิก้า"" แล่นออกจากหาดในหาน เพื่อไปดำน้ำดูปะการังบริเวณเกาะแก้วนอก จากนั้นในขณะที่จะถอนสมอเรือที่ได้ทอดสมอเรือไว้ พบปัญหาไม่สามารถดึงขึ้นสมอขึ้นมาได้ นายเซบาสเตียน ซึ่งเป็นคนขับเรือจึงได้ดำน้ำลงไปดูใต้เรือ หลังจากนั้นได้จมหายไป เหตุเกิดเมื่อช่วงเที่ยงของวันที่ 8 ม.ค. 66
SPONSORED
00:02/10:16
ล่าสุดวันที่ 10 ม.ค. 2566 เทศบาลตำบลราไวย์ นำโดย นายอรุณ โสฬส นายกเทศมนตรีตำบลราไวย์, นายธีรพงษ์ เถาว์แดง รองนายกเทศมนตรี, นายปรีชา เจนณรงค์ ปลัดเทศบาล, พ.จ.อ.นพวุธ บุญบุตร รองปลัดเทศบาล, เจ้าหน้าที่งานป้องกันและบรรเทาสาธารณภัย, เจ้าหน้าที่ไลฟ์การ์ดเทศบาลตำบลราไวย์ และฝ่ายปกครองตำบลราไวย์ พร้อมทั้งเจ้าหน้าที่จากทัพเรือภาคที่ 3 (ทรภ.3) และ ศรชล.ภาค 3, เจ้าหน้าที่ตำรวจท่องเที่ยว, เจ้าหน้าที่ อบจ.ภูเก็ต, เจ้าหน้าที่มูลนิธิกุศลธรรม ร่วมประชุมกับ นายอานุภาพ รอดขวัญ ยอดระบำ รองผู้ว่าราชการจังหวัดภูเก็ต วางแผนปรับเปลี่ยนใช้การค้นหาผิวน้ำ นอกเหนือจากการค้นหาใต้น้ำ ขณะที่ทีมกู้ภัยใต้น้ำเผยพบร่างผู้สูญหายใต้น้ำคงยาก เหตุกระแสน้ำแรง คาดพัดร่างไปจากจุดเกิดเหตุแล้ว
โดยวันนี้ใช้เจ็ตสกี, เรือยาง, เรือสปีดโบ๊ต และเฮลิคอปเตอร์ ในการค้นหา.",https://www.thairath.co.th/news/local/south/2599368,https://static.thairath.co.th/media/Dtbezn3nNUxytg04aoTsBaovwmFcm0CI6I8Wnrw5k8TFWU.jpg,โควิด-19สถานการณ์โควิดข่าวโควิดวันนี้ไฮไลต์ไวรัสโคโรน่าอนุทิน ชาญวีรกูลรองนายกฯและรมว.สธ.ถอดหน้ากากอนามัยนักท่องเที่ยวนักท่องเที่ยวจีนฉีดวัคซีนโควิด-19โควิด19อาการไม่รุนแรงฟื้นเศรษฐกิจเศรษฐกิจไทยข่าวการเมืองข่าวการเมืองวันนี้ข่าวการเมืองออนไลน์ข่าวการเมือง ไทยรัฐข่าววันนี้เรื่องเด่นข่าวทั่วไป
พระเอกลิเกสุดเซ็ง อู่ซ่อมรถ 8 ปีไม่เสร็จ โวยนานกว่าประยุทธ์เป็นนายกฯ,ทั่วไทย,10 ม.ค. 2566 18:29 น.,"นานกว่า 8 ปีแล้ว! อดีตพระเอกลิเกที่ราชบุรี รู้สึกท้อ นำรถเก๋งรุ่นเก่าเข้าอู่ทำสี ปะผุ ช่างเบิกเงินไปแล้วเริ่มซ่อมตั้งแต่ปี 2557 ก่อน ""ประยุทธ์"" เป็นนายกฯ ยังซ่อมไม่เสร็จ 

วันที่ 10 ม.ค. 65 ผู้สื่อข่าวไปพบกับ นายทะเวตน์ ม่วงดี หรือ สาริกา สายัณห์ อดีตพระเอกลิเกชื่อดัง อายุ 59 ปี ชาวบ้าน ต.ปากแรต อ.บ้านโป่ง จ.ราชบุรี หลังร้องเรียนว่า นำรถยนต์ไปซ่อมทำสีปะผุกับอู่ของคนรู้จัก แต่ผ่านไปนานกว่า 8 ปี ช่างยังซ่อมไม่เสร็จสักที ไปถามทีไรก็บ่ายเบี่ยงทุกครั้ง
นายทะเวตน์ เปิดเผยว่า ปัจจุบันตนผันตัวจากการเป็นพระเอก มาเป็นเจ้าของคณะลิเกสาริกา สายัณห์ ออกตระเวนเปิดการแสดงไปตามจังหวัดต่างๆ ก่อนหน้านี้เมื่อปี 2538 แม่บุญธรรมของตนได้มอบรถยนต์เก๋งฮอนด้าซีวิค หรือรุ่นเตารีด สีบรอนซ์เทา ทะเบียน กข 6470 นครปฐม โดยกำชับว่าให้เก็บรักษารถยนต์คันนี้ให้ดี ห้ามขาย กระทั่งปี พ.ศ. 2557 หลังจากผ่านการใช้งานมานาน บริเวณฝากระโปรงหน้ารถสีลอกร่อน บันไดรถด้านขวาและหลังคาผุ ได้รับคำแนะนำจากเพื่อนซึ่งเป็นหุ้นส่วนทำอู่เคาะพ่นสีกับช่างเอ (นามสมมติ) จึงตัดสินใจนำรถไปซ่อมที่อู่ดังกล่าว ตั้งอยู่ ต.บ้านยาง อ.เมือง จ.นครปฐม เบื้องต้นตกลงทำสีรถทั้งคันในราคา 20,000 บาท ใช้เวลาประมาณ 1 เดือน ผ่านไปเพียงไม่นาน ช่างได้แจ้งว่าหลังคารถยนต์ผุ และทำการตัดเหล็กหลังคาออก ทำให้มีค่าใช้จ่ายเพิ่มอีก 1,800 บาท โดยตนยินดีจ่ายเพิ่มให้เป็น 2,000 บาท แต่ขอให้งานจบเร็วที่สุด จากนั้นช่างขอเบิกค่าใช้จ่ายอย่างต่อเนื่อง เป็นเงินรวมประมาณ 10,000 บาท
แต่ทว่าจนแล้วจนรอดรถก็ซ่อมไม่เสร็จ เมื่อทวงถามก็บ่ายเบี่ยง หลีกเลี่ยงมาโดยตลอด จนเวลาล่วงเลยมานาน จึงแจ้งกับช่างไปว่าถ้ารถยังซ่อมไม่เสร็จ ก็ขอให้ประกอบรถกลับมาให้เป็นสภาพเดิมก่อน เพื่อที่ตนจะได้ยกรถไปซ่อมกับอู่อื่น แต่ช่างก็ไม่ประกอบกลับมาให้เหมือนเดิม ส่งผลทำให้รถขาดต่อภาษีมาแล้วกว่า 8 ปี โดยชำระภาษีรถครั้งสุดท้ายเมื่อวันที่ 6 ส.ค.2557 ก่อนที่ พล.อ.ประยุทธ์ จันทร์โอชา จะได้เป็นนายกรัฐมนตรีเสียอีก ซึ่งนอกจากตนแล้ว ยังมีลูกค้ารายอื่นๆ ที่โดนในลักษณะเดียวกัน
SPONSORED
00:05/10:16
สำหรับสาเหตุ คาดว่าเกิดจากปัญหาการขาดสภาพคล่องทางการเงิน และการบริหารจัดการภายในอู่ ไม่คิดว่าความใจดี และเป็นคนง่ายๆ ของตัวเอง จะทำให้ต้องมาเจอปัญหาแบบนี้ ยอมรับว่าเข็ดแล้ว หลังจากนี้คงต้องดูให้ดี ครั้งนี้ถือเป็นบทเรียนสำคัญ โดยล่าสุด ช่างได้โทรศัพท์เข้ามาพูดคุย ตกปากรับคำว่า จะดำเนินการซ่อมรถให้แล้วเสร็จ ภายในระยะเวลาเดือนครึ่ง ซึ่งก็ได้แต่หวังว่ารถยนต์คันนี้จะได้กลับมาบ้านเสียที",https://www.thairath.co.th/news/local/central/2599373,https://static.thairath.co.th/media/Dtbezn3nNUxytg04aoTsBao8xsfTRoBANjjYGjBC30WpgO.jpg,การส่งออกการส่งออกไทยส่งออกไทยอัทธ์ พิศาลวานิชการส่งออกไทยชะลอตัวข่าววันนี้
ปลัดจอมแฉ ชน ปลัดเก่ง ร่อนหนังสือขอ นายกฯ ตรวจสอบ ด่าลูกน้องในวงประชุม,ทั่วไทย,10 ม.ค. 2566 18:25 น.,"ปลัดอำเภอจอมแฉ ขอชน ""ปลัดฯมหาดไทย"" ร่อนหนังสือถึง ""นายกฯ"" ให้ดำเนินการ ฐานละเมิดศักดิ์ศรีความเป็นมนุษย์ กล่าวถ้อยคำดูหมิ่นผู้ใต้บังคับบัญชา เป็นการกระทำที่ฝ่าฝืนรัฐธรรมนูญ ยันไม่กลัว เพราะออกมาทำหน้าที่เพื่อความถูกต้อง
เมื่อเวลา 12.12 น. วันที่ 10 ม.ค. 66 นายบุญญฤทธิ์ นิปวณิชย์ ปลัดอำเภอสันทราย และในฐานะประธานสหพันธ์ปลัดอำเภอแห่งประเทศไทย เดินทางไปที่ทำการไปรษณีย์ อ.สันสันทราย เพื่อส่งหนังสือถึง พล.อ.ประยุทธ์ จันทร์โอชา นายกรัฐมนตรี เพื่อตรวจสอบพฤติกรรมปลัดกระทรวงมหาดไทย จากกรณีที่ นายสุทธิพงษ์ จุลเจริญ ปลัดกระทรวงมหาดไทย กล่าวในการประชุมผ่านระบบวิดีโอคอนเฟอเรนซ์กับผู้ใต้บังคับบัญชา ซึ่งมีการพูดจาดูหมิ่นผู้ใต้บังคับบัญชารายหนึ่ง ทั้งใช้คำพูดว่าโง่ ส่วนอีกคลิบหนึ่ง ปลัดกระทรวงมหาดไทยยังได้พูดกับผู้บริหาร จ.ภูเก็ต ผ่านวิดีโอคอนเฟอเรนซ์ ซึ่งปลัดกระทรวงมหาดไทยได้กล่าวฝากผู้บริหารของจังหวัดภูเก็ต ว่าให้ภูเก็ตถอนตัวจากการเป็นเจ้าภาพ Specialized Expo โดยจะทำหนังสือแจ้งนานาชาติด้วยตนเอง
นายบุญญฤทธิ์ เผยด้วยว่า ในฐานะประธานสหพันธ์ปลัดอำเภอแห่งประเทศไทย เห็นว่า ปลัดกระทรวงมหาดไทยได้พูดจาดูหมิ่นผู้ใต้บังคับบัญชานั้นทางกรรมการสิทธิมนุษยชนแห่งชาติพิจารณาว่า เป็นกรณีเข้าข่ายการละเมิดศักดิ์ศรีความเป็นมนุษย์ของบุคคลอื่น จึงได้ทำหนังสือถึงท่านนายกรัฐมนตรีช่วยตรวจสอบพฤติกรรมดังกล่าว ซึ่งส่งผลต่อภาพลักษณ์และชื่อเสียง ความเชื่อถือเกี่ยวกับระบบคุณธรรม และกระทรวงมหาดไทยอย่างรุนแรง ซึ่งไม่ควรที่จะมีข้าราชการ หรือเจ้าหน้าที่ของรัฐผู้ใดกล่าวถ้อยคำในลักษณะดังกล่าวต่อผู้ที่ปฏิบัติราชการ ประชาชน อีกตลอดไป และหากมีข้าราชการผู้ใดได้กระทำดังกล่าวควรต้องถูกพิจารณาลงโทษตามกฎหมายโดยเร็ว เพื่อไม่ให้เป็นแบบอย่างต่อไป อย่างไรก็ตามตนเห็นว่าจากกรณีดังกล่าวผู้บังคับบัญชาได้ละเมิดกฎหมายจริง จึงเห็นว่าควรให้มีการตรวจสอบกรณีดังกล่าวเพื่อไม่ให้เป็นตัวอย่างที่ไม่ดี เป็นการกระทำที่ฝ่าฝืนรัฐธรรมนูญและพระราชบัญญัติข้าราชการพลเรือน ซึ่งโดยหลักแล้วข้าราชการพลเรือนต้องปฏิบัติตัวให้สุภาพ
SPONSORED
00:03/10:16
ทั้งนี้ ทางสหพันธ์ปลัดอำเภอแห่งประเทศไทย (ส.ปอ.ท.) จะได้มีการติดตามตรวจสอบต่อไปว่าการลงโทษใดๆ หรือไม่อย่างไร เพราะข้าราชการระดับสูงควรจะต้องเป็นแบบอย่างที่ดีให้แก่ข้าราชการทั่วไปและประชาชน โดยเฉพาะอย่างยิ่งกระทรวงมหาดไทยที่ได้เคยมีการสั่งการไปยังทุกอำเภอและตำบลให้เป็นแบบอย่างที่ดี และเห็นว่านายกรัฐมนตรีควรจะต้องมีการพิจารณาตรวจสอบและดำเนินการต่อไปด้วย เพราะการพูดดังกล่าวเป็นการพูดในการประชุมส่วนราชการ จึงเป็นเหมือนการสั่งการที่ถือได้ว่าเป็นการปฏิบัติหน้าที่ราชการไปแล้ว แม้ว่าจะมีการขอโทษแล้วแต่ก็เป็นคนละส่วนกัน
ส่วนกรณีปลัดกระทรวงมหาดไทย ระบุว่า จะทำหนังสือถึงนานาชาติ ถอนตัวออกจากการสมัครเป็นเจ้าภาพงาน Specialised Expo 2028 ณ จังหวัดภูเก็ต กรณีดังกล่าวเป็นความขัดแย้งกับมติการประชุมของคณะรัฐมนตรี และยังไม่เป็นไปตามนโยบายของรัฐบาลที่ พล.อ.ประยุทธ์ จันทร์โอชา นายกรัฐมนตรี ได้เน้นย้ำความพร้อมในการเสนอตัวเป็นเจ้าภาพในทุกมิติ โดยเฉพาะการสร้างความเชื่อมั่นในนามรัฐบาลไทยต่อประเทศสมาชิก 170 ประเทศ รวมถึงรัฐบาล ยังได้ชวนประชาชนชาวภูเก็ตและคนไทยทั่วประเทศร่วมส่งแรงใจสนับสนุนให้จังหวัดภูเก็ตให้เป็นเจ้าภาพการจัดงาน Specialised Expo 2028 ณ จังหวัดภูเก็ต อย่างไรก็ตามตนทำเพื่อความถูกต้อง จึงไม่มีความกังวลใดๆ ว่าจะเกิดเหตุอะไรกับตนตามมา ซึ่งขอทำหน้าที่เพื่อความถูกต้องและเป็นธรรม จึงทำหนังสื่อขึ้นมาในครั้งนี้"" นายบุญญฤทธิ์ กล่าวทิ้งท้าย.",https://www.thairath.co.th/news/local/north/2599360,https://static.thairath.co.th/media/Dtbezn3nNUxytg04aoTsBaou2qmkAqBtpvBtyrm1GCImlB.jpg,ปฏิทินจันทรคติปฏิทินปฏิทินสมัยโบราณภาพวาดภาพวาดโบราณภาพวาดในถ้ำยุคน้ำแข็งผนังถ้ำโลกโศภินข่าววันนี้การศึกษา
กองสลากพลัส พร้อมจำหน่ายลอตเตอรี่ออนไลน์ งวด 17 ม.ค. 66 หลังเจอพิษหวยแพง,ในกระแส,9 ม.ค. 2566 18:12 น.,"""กองสลากพลัส"" แจ้งวันจำหน่ายลอตเตอรี่ออนไลน์ งวด 17 ม.ค. 66 แล้ว หลังเจอพิษหวยแพง บอกใครดีใครได้ พร้อมให้ระวังมิจฉาชีพแอบอ้าง
วันที่ 9 ม.ค. 66 ผู้สื่อข่าวรายงานว่า จากกรณีที่ ""กองสลากพลัส"" ได้แจ้งเลื่อนวันเปิดจำหน่ายลอตเตอรี่ งวด 17 ม.ค. 66 แบบไม่มีกำหนด เนื่องจากสถานการณ์ ลอตเตอรี่ราคาแพง โดย นอท พันธ์ธวัช นาควิสุทธิ์ ได้ชี้แจงว่า การเลื่อนเปิดขายลอตเตอรี่ของกองสลากพลัสในครั้งนี้ เพราะสู้ราคาไม่ไหว ไม่เกี่ยวกับกรณีของ DSI ตามที่เสนอข่าวไปแล้วนั้น

ล่าสุด นอท พันธ์ธวัช ได้โพสต์ข้อความผ่านเฟซบุ๊ก ระบุว่า ในเวลา 12.12 น. พรุ่งนี้ (10 ม.ค. 66) กองสลากพลัสจะเปิดขายลอตเตอรี่ออนไลน์ เต็มระบบ ใครเร็วใครได้

SPONSORED
00:02/10:16
นอกจากนี้ ทางกองสลากพลัส ยังได้ออกมาแจ้งเตือนด้วยว่า ให้ระวังมิจฉาชีพ ปลอมเป็นกองสลากพลัส ซึ่งเฟซบุ๊กเพจจริงของกองสลากพลัส คือเพจ ""กองสลากพลัส"" เพจเดียวเท่านั้น และว่าการซื้อลอตเตอรี่ออนไลน์ของกองสลากพลัส ต้องซื้อผ่าน http://kongsalakplus.com",https://www.thairath.co.th/news/society/2598366,https://static.thairath.co.th/media/Dtbezn3nNUxytg04aoTsKrvY3FvMloHPpwqFVbdHTedqgn.jpg,โควิด-19โควิดโควิด19โอมิครอนXBBXBB.1.5โควิดจีนจีนข่าวต่างประเทศล่าสุดข่าวต่างประเทศวันนี้ข่าวต่างประเทศ
"ปล่อย ""นกกาฮัง"" 2 ตัว คืนธรรมชาติ หลังหายจากป่าภาคเหนือกว่า 20 ปี",ทั่วไทย,9 ม.ค. 2566 17:40 น.,"องค์การสวนสัตว์ ปล่อย ""นกกาฮัง"" หรือ ""นกกก"" สัตว์ป่าคุ้มครอง 2 ตัว คืนธรรมชาติ ที่ดอยหลวงเชียงดาว หลังหายจากป่าภาคเหนือกว่า 20 ปี

วันที่ 9 มกราคม 2566 ที่สถานีวิจัยสัตว์ป่าดอยเชียงดาว เขตรักษาพันธุ์สัตว์ป่าเชียงดาว จ.เชียงใหม่ นายชัชวาลย์ ปัญญา รองผู้ว่าราชการจังหวัดเชียงใหม่ พร้อมด้วย นายอรรถพร ศรีเหรัญ ผู้อำนวยการองค์การสวนสัตว์แห่งประเทศไทย และเจ้าหน้าที่เกี่ยวข้อง ร่วมกันเปิดโครงการ ""ทดลองปล่อยนกกาฮังคืนสู่ธรรมชาติ เพื่อการอนุรักษ์และฟื้นฟูความหลากหลายทางชีวภาพในเขตพื้นที่ภาคเหนือ"" ที่สถานีวิจัยสัตว์ป่าดอยเชียงดาว เขตรักษาพันธุ์สัตว์ป่าเชียงดาว ภายใต้แนวคิด ""นกกาฮังปิ๊กบ้าน""

โดยการนำนกกาฮัง ที่ได้รับการฟื้นฟูพฤติกรรมปล่อยคืนสู่ธรรมชาติในพื้นที่ป่าอนุรักษ์ของดอยหลวงเชียงดาว ซึ่งเป็นอีกหนึ่งจุดเริ่มต้นของกระบวนการในการฟื้นฟูประชากรนกเงือกขนาดใหญ่ขึ้นใหม่อีกครั้ง ภายหลังการสูญพันธุ์ไปจากพื้นที่ป่าอนุรักษ์ภาคเหนือมานานนับ 20 ปี

SPONSORED
00:03/10:16


ทั้งนี้ มีการปล่อยนกกาฮังคู่แรก คืนสู่ธรรมชาติในพื้นที่ป่าอนุรักษ์ภาคเหนือ ณ อุทยานแห่งชาติแจ้ซ้อน จ.ลำปาง เมื่อวันที่ 27 ตุลาคม 2565 ที่ผ่านมา ซึ่งนกที่ทำการทดลองปล่อยยังคงสามารถอาศัยอยู่ได้ในพื้นที่ป่าธรรมชาติ คณะผู้วิจัยของสวนสัตว์เปิดเขาเขียว องค์การสวนสัตว์แห่งประเทศไทย ร่วมกับมูลนิธิศึกษาวิจัยนกเงือก กรมอุทยานแห่งชาติ สัตว์ป่าและพันธุ์พืช ที่ประกอบด้วยอุทยานแห่งชาติและเขตรักษาพันธุ์สัตว์ป่าในพื้นที่ภาคเหนือกว่า 6 แห่ง และมหาวิทยาลัยเกษตรศาสตร์  จึงได้ดำเนินโครงการศึกษาวิจัย การทดลองปล่อยนกกาฮังคืนสู่ธรรมชาติ เป็นครั้งที่ 2 ในพื้นที่ป่าอนุรักษ์ของสถานีวิจัยสัตว์ป่าดอยเชียงดาว ซึ่งถือเป็นนกกาฮังคู่แรก ที่ทำการทดลองปล่อยคืนสู่ธรรมชาติอย่างเป็นทางการในพื้นที่ของจังหวัดเชียงใหม่

ผู้อำนวยการองค์การสวนสัตว์แห่งประเทศไทย เปิดเผยว่า ปัจจุบันการแพร่กระจายของนกกาฮังในประเทศไทย อยู่ในภาวะที่เสี่ยงต่อการสูญพันธุ์ ทั้งนี้พบว่า บางพื้นที่ของประเทศไทย เช่น พื้นที่ทางภาคเหนือ นกกาฮังได้สูญหายจากธรรมชาติไปหมดสิ้นในช่วง 20 ปี ที่ผ่านมา


ทั้งนี้ ทางองค์การสวนสัตว์แห่งประเทศไทย ที่มีพันธกิจหลักทางด้านการอนุรักษ์ วิจัยพันธุ์สัตว์ป่าหายากทั้งในถิ่นอาศัยและนอกถิ่นอาศัย ได้ดำเนินความพยายามในการเพาะเลี้ยงขยายพันธุ์ จนมีจำนวนประชากรบางส่วนที่เพียงพอต่อการปล่อยกลับคืนสู่ธรรมชาติเพื่อประโยชน์ในการรักษาความหลากหลายทางชีวภาพของประเทศ ซึ่ง “นกกาฮัง” นั้นถือเป็นนกเงือก 1 ใน 13 ชนิดที่พบในประเทศไทย จัดเป็นสัตว์ป่าคุ้มครองตามพระราชบัญญัติสงวนและคุ้มครองสัตว์ป่า พ.ศ. 2562 และอยู่ในบัญชีแดงขององค์การระหว่างประเทศเพื่อการอนุรักษ์ธรรมชาติ (IUCN)

เมื่อพิจารณาถึงความสำคัญที่มีต่อความหลากหลายทางชีวภาพ ระบบนิเวศ และเป็นชนิดพันธุ์ที่มีความโดดเด่น ดึงดูดความสนใจของสาธารณชนทั่วไปในการสร้างให้เกิดความตระหนักถึงความสำคัญของสัตว์ป่าหายากที่ใกล้สูญพันธุ์ของประเทศไทยได้ จึงมีแนวคิดริเริ่มในการอนุรักษ์และฟื้นฟูประชากรนกเงือกขนาดใหญ่ขึ้นในพื้นที่อนุรักษ์ภาคเหนือของประเทศไทย

ทั้งนี้ ตามแผนระยะที่ 1 ทางโครงการวิจัยฯ มีแผนการทดลองปล่อยนกกาฮังคู่แรกคืนสู่ธรรมชาติในพื้นที่ป่าอนุรักษ์ของอุทยานแห่งชาติแจ้ซ้อน จ.ลำปาง และคู่ที่สอง ณ พื้นที่ป่าอนุรักษ์เขตรักษาพันธุ์สัตว์ป่าเชียงดาว จ.เชียงใหม่ 2 ใน 6 เขตพื้นที่การศึกษา เพื่อศึกษาการใช้พื้นที่เชิงนิเวศ การกระจาย และการอยู่รอดได้ในพื้นที่ โดยจะทยอยปล่อยเพิ่มเติมเป็นระยะๆ ในพื้นที่ป่าอนุรักษ์ภาคเหนือต่างๆ รวมถึงจะมีการดำเนินงานติดตามภายหลังการทดลองปล่อยที่สอดคล้องกับแนวทางปฏิบัติของ IUCN SSC และ AZA ในการปล่อยสัตว์ป่าคืนสู่ธรรมชาติที่เป็นไปตามหลักทางวิชาการสากลในอีกหลายปีข้างหน้าต่อไป.",https://www.thairath.co.th/news/local/north/2598305,https://static.thairath.co.th/media/Dtbezn3nNUxytg04aoTsKrr5ix7YOFPrzPjq0GN4yWekg7.jpg,แจ็ค หม่าอาลีบาบาแอนต์ กรุ๊ปฟินเทคจีนข่าวต่างประเทศข่าวต่างประเทศล่าสุดข่าวต่างประเทศวันนี้ข่าวต่างประเทศ ไทยรัฐข่าวต่างประเทศ ไทยรัฐออนไลน์ข่าววันนี้
ขอเคล็ดลับด่วน สาวเปิดกล้องดูแม่บ้าน เจอกล่อมน้องแมว นอนเรียงเป็นแถว,ในกระแส,9 ม.ค. 2566 17:08 น.,"สาวโพสต์ภาพลงกลุ่มทาสแมว หลังเปิดกล้องดูแม่บ้านว่าทำอะไรอยู่ แต่เจอว่า กล่อมน้องแมว ให้นอนเรียงเป็นแถว สุดน่ารัก ชาวเน็ตถามทำได้ไง
วันที่ 9 ม.ค. 2566 คนที่เลี้ยงแมวทั้งหลาย อาจต้องขอคำแนะนำจากแม่บ้านท่านนี้ เมื่อผู้ใช้เฟซบุ๊ก ""Naphat Sawatbua"" ได้โพสต์ภาพลงในกลุ่มทาสแมว ซึ่งเป็นภาพของแม่บ้าน นั่งเฝ้าน้องแมวที่นอนเรียงกันอย่างเป็นระเบียบเรียบร้อย พร้อมแคปชั่นระบุว่า ""ทำได้ไงวะ นี่มาต่างจังหวัด เลยแอบเปิดกล้องดูว่าแม่บ้านทำไรอยู่ คือนางกล่อมแมวนอนเรียงกันหมดเลย 555555555555555555 เป็นแม่พวกมันยังคิดไม่ออกเลยว่าต้องทำยังไงพวกมันถึงจะหยุดวิ่งแล้วนั่งเฉยๆ แต่นี่นอน!!""
อย่างไรก็ตาม หลังจากที่โพสต์ดังกล่าวถูกแชร์ออกไป ก็มีคนเข้ามาแสดงความคิดเห็นจำนวนมาก อาทิ น้อนเป็นแบบเด็กอนุบาลป่าวคะ กลัวคุณครู แต่ไม่กลัวแม่งี้, เก่งมาก ขอเคล็ดลับด้วยค่ะ แมวที่บ้านซนมากกกกก, แม่บ้านเป่ามนต์ด้วยคาถาวิเศษรึป่าวคะ, เคยกล่อมแต่ลูกแมวให้นอนเรียงกัน แต่แมวโตไม่น่าทำได้ ฯลฯ

โฉมหน้าของน้องๆ บางส่วน
SPONSORED
00:01/10:16


ทั้งนี้ จากการพูดคุยกับ คุณฟ้า เจ้าของเฟซบุ๊ก บอกว่า น้องแมวเหล่านี้เป็นแมวพันธุ์แรกดอล (Ragdoll) พันธุ์ใหม่ที่กำลังเป็นที่นิยม จากฟาร์มแมวที่ชื่อว่า Gato Blanco Ragdoll และว่าน้องแมวที่เห็นเป็นลูกของแชมป์เอเชียตัวแรกของประเทศไทย ซึ่งแต่ละตัวก็น่ารัก นิสัยดี 
(ดูโพสต์ต้นฉบับที่นี่)
ที่มาจาก เฟซบุ๊ก Naphat Sawatbua",https://www.thairath.co.th/news/society/2598296,https://static.thairath.co.th/media/Dtbezn3nNUxytg04aoTsKsZPu91635QrcNq0kc3w8BdhtA.jpg,ขโมยรถเด็กติดไปกับรถโจรขโมยรถสตาร์รถทิ้งไว้ไม่ดับเครื่องยนต์ออสเตรเลียเมลเบิร์นพ่อทิ้งลูกไว้ในรถข่าวต่างประเทศข่าวต่างประเทศล่าสุดข่าวต่างประเทศวันนี้ข่าวต่างประเทศ ไทยรัฐข่าวต่างประเทศ ไทยรัฐออนไลน์ข่าววันนี้
ล้มทั้งยืน ถูกแฟนหลอกให้ทุบบ้าน สุดท้ายชิ่งหนี เหลือแต่หนี้กับเสาไว้ดูต่างหน้า,ในกระแส,9 ม.ค. 2566 17:02 น.,"ครอบครัวทุกข์ระทม ลูกชายถูกสะใภ้หลอกให้ทุบบ้าน อ้างจะมาสร้างให้ใหม่ สุดท้ายหอบเงินชิ่งหาย เหลือแต่หนี้กับเสาไว้ดูต่างหน้า เผยอยากให้สะใภ้กลับมารับผิดชอบ
เมื่อเวลา 15.30 น. วันที่ 9 มกราคม 2566 ในรายการ ""เปิดปากกับภาคภูมิ"" ทางไทยรัฐทีวีช่อง 32 ดำเนินรายการโดย นายภาคภูมิ พันธุ์สถิตย์ ได้พูดคุยกับ ครอบครัวของนายเกียรติศักดิ์ เหาะสูงเนิน และทนายไพศาล เรืองฤทธิ์ ในกรณีพ่อแม่แสนทุกข์ ลูกชายถูกสาวหลอกให้รัก วาดฝันจะสร้างบ้านให้ อ้างว่าแม่รวยอยู่เกาหลี บอกให้บ้านผู้ชายทุบบ้านรอ สุดท้ายสาวชิ่งหนี ทิ้งไว้แต่เพียงหนี้กับเสาบ้าน
นายเกียรติศักดิ์ เหาะสูงเนิน หรือแก๊ป ผู้เสียหาย เล่าให้ฟังว่า รู้จักกับมะปราง (แฟนสาว) ผ่านทางเฟซบุ๊ก ในระหว่างที่เป็นทหารเกณฑ์ ในช่วงต้นเดือนตุลาคม ปี 65 เพราะเขาทักมา จึงได้คุยกันและตนตกลงไปหาที่ห้องเช่านวนคร เขาบอกว่ากำลังเรียนพยาบาล และทำงานในโรงพยาบาล จากนั้นหลังปลดประจำการ 1 พ.ย. เขาก็ตามกลับมาอยู่บ้านด้วยที่ จ.บุรีรัมย์ และได้เล่าให้ฟังว่า แม่เขาอยู่ที่เกาหลีกับพ่อเลี้ยงซึ่งเป็นคนเกาหลี ซึ่งตนก็รักเขา ถึงพามาอยู่บ้านด้วย เพราะเขาดี เอาใจใส่ทุกอย่าง
SPONSORED
ด้านแม่ผู้เสียหาย เผยว่า ลูกชายกลับมาบ้านก่อน และบอกว่าแฟนจะตามมาอยู่ด้วย พอมาเจอกัน ก็เห็นเป็นคนดี พูดจาดี เอาใจพ่อแม่ ถ้าไม่เกิดเรื่องก็ถูกใจเขามาก ขณะที่พ่อเผยว่า พูดไม่ออก เพราะเขาดีมาก ไปทำงานก็โทร. มาถามข่าวตลอด ตนรักเหมือนลูกสาวเลย เช่นเดียวกับป้าผู้เสียหาย เผยว่า ตนเอามาอยู่ด้วยกัน ก็ดีใจเพราะเขาทำอาหารให้กิน ใครๆ ก็รัก
จุดเริ่มต้นในการทุบบ้าน
แม่ผู้เสียหาย เผยว่า เมื่อได้คุยกัน ตนเองถามว่ามะปรางอยู่ที่ไหน พ่อแม่เป็นอย่างไร เขาบอกว่าพ่ออยู่ต่างประเทศเป็นคนเกาหลี และแม่ได้อยู่ด้วย เป็นเจ้าของไร่สตรอว์เบอร์รี ตนจึงถามว่าสามารถพาคนไปทำงานด้วยได้ใช่ไหม เขาก็รับปากว่าจะไปได้แค่ 5 คน ให้ไปทำงานกับแม่ตน จึงตกลงให้หลานของตนไปทำงาน ทางด้านมะปรางก็บอกว่าให้เอาบัตรประชาชนลงทะเบียนจองตั๋ว จากนั้นหลานสาวก็ติดต่อคุยกับเขาเอง หาเพื่อนๆ มาจนครบทั้งหมด 5 คน ในตอนนั้นเสียเงินไปให้เขาคนละ 2,000 บาท แต่ประมาณเดือน พ.ย. 65 ตนก็ไม่รู้ว่า มะปรางเขาไปหาคนมาอีก จนสุดท้ายพอวันบินก็โดนเททั้งหมด จากนั้นรวมตัวไปแจ้งความที่โรงพักรวม 86 คน ตำรวจบอกว่ามีที่อื่นอีกกว่าร้อยคน
ส่วนเรื่องทุบบ้าน เขาบอกว่าจะต่อเติม แต่พอไปติดต่อช่างไปพูดกับช่างว่า แม่เขาที่เกาหลีโอนเงินมาให้ล้านนึง ขอทุบเลยสร้างใหม่ให้หมด ตนเองก็ไม่ได้ว่าอะไร ส่วนขั้นตอนการส่งคนไปต่างประเทศ หากมีคนมาติดต่อ มะปรางเขาก็จะหยิบโทรศัพท์มาดู แล้วบอกว่าเรตราคาส่งคนไปต่างประเทศเป็นแบบไหน มากสุดถึง 20,000 บาท ตำรวจบอกว่า รวมมูลค่าความเสียหายมากสุดประมาณ 2 ล้านบาท ส่วนเหตุผลที่เชื่อเพราะเขาทำให้รัก พูดดีเอาใจทุกอย่าง
ด้านนายเกียรติศักดิ์ หรือแก๊ป เผยว่า ในช่วงทุบบ้านอยู่ในระหว่างที่เขากำลังชวนคนไปทำงาน ในช่วงนั้นตนเองไม่ค่อยอยู่บ้าน เพราะต้องไปทำงาน ส่วนเหตุผลที่รักเขามากก็ไม่รู้ เพราะมีช่วงนึงที่ได้คุยกับแม่เขา จึงเชื่อที่เขาพูดทุกอย่าง แต่คาดว่าเป็นเฟซปลอมที่มะปรางทำขึ้นมา เพราะเฟซบุ๊กปิดตอนวันที่ 5 ก่อนเขาจะหนีไป
ทางแม่ผู้เสียหาย เล่าต่อว่า เหตุผลที่ชาวบ้านเชื่อ เพราะมีการฟังปากต่อปาก แล้วมีคนเข้ามาหาเขาเรื่อยๆ ส่วนบ้านหลังจากที่ทุบ ก็อยู่แบบสร้างเป็นเพิง จนกระทั่งวันที่ 5 ม.ค. 66 มีการนัดคนที่จะไปทำงานที่เกาหลีใต้ประมาณ 7.00 น. สรุปก็ไม่ได้ไป เพราะไม่มีใครเห็นมะปราง เพราะบอกจะไปรับแม่ช่วงเวลา 01.00 น. ก่อนจะหายตัวไป
นายเกียรติศักดิ์ เล่าต่อว่า ในวันนั้นมะปรางนัดตรวจ ATK ก่อนบิน แล้วออกจากบ้านช่วงตีหนึ่ง บอกจะไปรับแม่ อ้างว่าแม่มาจากเกาหลี เพื่อมารอรับคน แล้วให้คนขับรถมารับ ที่จะเดินทางไปทำงานเกาหลีเช่นเดียวกัน โดยให้ไปส่งที่เทอร์มินอลโคราช แล้วมะปรางก็หายตัวไป เหลือเพียงคนขับกลับมาบ้าน
ทนายไพศาล เรืองฤทธิ์ เผยว่า เรื่องนี้ต้องฟังข้อเท็จจริงจากผู้เสียหายด้วย เนื่องจากพฤติกรรมของมะปราง มีการสร้างโปรไฟล์ต่างๆ ซึ่งเป็นการสร้างความเชื่อใจ ตามลักษณะของมิจฉาชีพ เพราะชาวบ้านก็ไม่ได้เช็กอะไรแน่นอน อาจจะเชื่อเพราะมีการทุบ แล้วสร้างบ้านใหม่ เป็นการทำงานแบบเป็นขบวนการแล้วหลอกทุกคน ซึ่งวางแผนมาเป็นอย่างดี
ด้าน คุณน้อย ผู้เสียหายที่เป็นคนขับรถไปส่งมะปราง กล่าวว่า ทราบข่าวจากญาติแก๊ปว่าแฟนพาคนไปทำงานที่เกาหลีได้ และพ่อเขาทำงานอยู่เกาหลี จึงขับรถไปหามะปรางที่บ้าน ในตอนที่ไปพบเห็นว่าเขากำลังทุบบ้านอยู่ และมะปรางบอกว่ารับผู้ดูแลสวนได้เงิน 5 ล้านวอนประมาณ 120,000 บาท แต่มีข้อแม้ว่าต้องพูดภาษาอังกฤษและเกาหลีได้ หากเป็นชาวบ้านธรรมดา 3 เดือนแรกให้เงินเดือน 6 หมื่นบาท และในตอนนั้น ทางแม่น้องแก๊ปก็จะบินพร้อมกันในวันที่ 5 ม.ค. ตนเองจึงเชื่อ และมีการอ้างว่าเขาท้องอีก ตนเองก็ยิ่งเชื่อไปมากขึ้น
ส่วนการทุบบ้าน คือสิ่งที่มั่นใจว่าเขาจะไม่หลอกแน่นอน ตนเองเสียค่าหัวไป 9,400 บาท ส่วนคนอื่นก็เสียเงินเช่นเดียวกัน ในวันที่ไปส่งมะปราง คุณแม่มะปราง เขาแชตมาบอกว่าให้ไปรับมะปรางที่รีสอร์ตเพื่อไปเอาเอกสาร พอไปถึงมะปรางก็ให้ตนไปจองรีสอร์ต จึงเริ่มผิดสังเกต เพราะไม่มีการไปเอาเอกสารอย่างที่กล่าวอ้าง จุดสุดท้ายที่ส่งมะปรางคือ เทอร์มินอลโคราช ตนจึงรีบถ่ายรูปแล้วส่งลงในกลุ่ม เห็นว่ามีรถมารับเขาไปต่อ แต่เชื่อว่าครอบครัวนี้ไม่เกี่ยวข้องอย่างแน่นอน
สุดท้ายนี้ ทนายไพศาล เรืองฤทธิ์ กล่าวว่า เรื่องนี้ครอบครัวนี้เขาไปแจ้งความได้ เพื่อยืนยันว่าไม่มีส่วนร่วม โดยแจ้งความกับมะปรางว่าทำให้เสียทรัพย์ ส่วนจะเกี่ยวข้องกับการโกงหรือไม่ต้องไปสืบเส้นทางการเงิน แต่สภาพที่ยืนยันได้อาจจะไม่เกี่ยวข้องคือ บ้านเขาถูกทุบ สำหรับข้อหาหนักของมะปรางคือ พ.ร.บ. จัดหางานและคุ้มครองคนหางาน และอยากจะฝากไว้ว่า การทำงานที่ต่างประเทศ หากสนใจก็ไปติดต่อกระทรวงแรงงานและกรมจัดหางานได้โดยตรง เพื่อไม่ให้ถูกหลอก
อย่างไรก็ตาม สามารถติดตามรายการ ""เปิดปากกับภาคภูมิ"" พร้อมกันได้ทุกวันจันทร์ถึงวันศุกร์ ตั้งแต่เวลา 15.30 น. เป็นต้นไป ได้ทางไทยรัฐทีวี ช่อง 32.",https://www.thairath.co.th/news/society/2598295,https://static.thairath.co.th/media/PZnhTOtr5D3rd9odACdYYPWSkwYLfRLlQjQxcUStPcsYdlo.jpg,ชู้สาวยิงส.อบต.สุราษฎร์ฯยิงตายประกบรถยิงสมาชิก อบต.อิปันยิง8นัดสภ.พระแสงสุราษฎร์ธานีข่าวอาชญากรรมข่าวทั่วไป
"เขตรักษาพันธุ์สัตว์ป่าฯ แจงดราม่า กองถ่ายใช้ ""สระมรกต"" ยันไม่กระทบธรรมชาติ",ในกระแส,9 ม.ค. 2566 16:18 น.,"เขตรักษาพันธุ์สัตว์ป่าฯ ชี้แจง ปมดราม่ากองถ่ายโฆษณาปักเสาเวทีลงใน ""สระมรกต"" แหล่งท่องเที่ยวชื่อดังของกระบี่ ยันไม่กระทบธรรมชาติ
วันที่ 9 มกราคม 2565 มีรายงานว่า จากกรณีกระแสดราม่ากองถ่ายภาพยนตร์โฆษณารายหนึ่ง ขออนุญาตเข้าไปใช้พื้นที่ของ ""สระมรกต"" แหล่งท่องเที่ยวชื่อดังของ จ.กระบี่ ถ่ายทำโฆษณาสินค้าของประเทศเกาหลีใต้ โดยชาวบ้านในพื้นที่นำภาพของการติดตั้งเวทีลงไปในสระน้ำ และแสดงความกังวลว่าจะกระทบต่อธรรมชาติภายในสระนั้น
ทั้งนี้ นายปิยะวัฒน์ สุคนธ์ หัวหน้าเขตรักษาพันธุ์สัตว์ป่าเขาประ-บางคราม ชี้แจงเรื่องนี้ว่า กรณีที่เป็นข่าวที่ประชาชนในพื้นที่มีความกังวลเรื่องผลกระทบต่อธรรมชาติ จากภาพที่เป็นท่าน้ำยื่นลงไปในสระน้ำ หากดูตามภาพจะเป็นการเซตอุปกรณ์ ไม่ใช่อุปกรณ์ที่ใช้ถ่ายทำจริง เป็นท่าน้ำไม่ใช่เวที ยื่นลงไปในสระประมาณ 3 เมตร กว้าง 1 เมตร แต่ในวันนี้เป็นการใช้อุปกรณ์จริงก็จะยื่นล้ำลงไปประมาณ 1 เมตรเท่านั้น
SPONSORED
00:05/10:16
ส่วนตัวฐานรองจะมีแป้นฐานรองรับ ไม่ได้ปักเสาลงไปในพื้นสระโดยตรง ส่วนพื้นสระเองก็เป็นหินปูนที่มีความแข็งแรงระดับหนึ่ง ส่วนสะพานที่ยื่นออกมาก็ไม่ได้รับน้ำหนักมาก เพราะ 90 เปอร์เซ็นต์จะอยู่บนพื้นดิน เป็นฐานรองรับความยาวของเครน และระบบกล้อง แต่ยอมรับว่าภาพที่ออกมาอาจจะมองดูไม่สวย ส่วนเรื่องผลกระทบเรื่องพื้นหิน หรือขอบสระ จากการควบคุมดูแลของ เจ้าหน้าที่ยังไม่พบว่ามีผลกระทบใดๆ จุดที่ติดตั้งอุปกรณ์ก็เป็นเส้นทางที่ นักท่องเที่ยวใช้ขึ้นลงปกติอยู่แล้ว
ในส่วนของการขออนุญาตนั้น นายปิยะวัฒน์ เผยว่า กองถ่ายดังกล่าวเป็นการถ่ายภาพยนตร์โฆษณาของครีมในประเทศเกาหลี ได้รับอนุญาตมาจากกรมการท่องเที่ยว และอนุญาตจากกรมอุทยานฯ ที่อนุญาตให้ถ่ายทำตั้งแต่วันที่ 7-9 มกราคม 2566 ถูกต้อง ส่วนเขตรักษาพันธุ์ฯ จะมีหน้าที่คอยควบคุมดูแลให้ถ่ายทำภายใต้ระเบียบ ซึ่งเราจัดเจ้าหน้าที่ดูแลใกล้ชิดไม่ให้กระทบต่อธรรมชาติแน่นอน
ส่วนนักท่องเที่ยวเราติดป้ายแจ้งขออภัยในความไม่สะดวกไว้แล้ว โดยจะจัดโซนให้ นักท่องเที่ยวเข้ามาได้ปกติ ไม่ได้ห้ามไม่ให้ นักท่องเที่ยวลงเล่นน้ำ แค่ขอความร่วมมือว่าช่วงที่มีการถ่ายทำ ให้ช่วยหลบมุมกล้องให้เค้านิดนึง แค่ขอความร่วมมือเป็นบางช่วงเท่านั้น หากมองในมุมการส่งเสริมการท่องเที่ยว ถือเป็นประโยชน์เพราะจะทำให้สถานที่ของเราเป็นที่รู้จักของคนเพิ่มมากขึ้น นอกจากนี้การยกทีมถ่ายทำมาประมาณกว่า 100 คน ก็ยังสร้างรายได้ให้คนในพื้นที่ด้วย ทั้งเรื่องที่พัก ร้านอาหาร ซึ่งทราบว่าเค้าใช้งบถ่ายทำร่วม 10 ล้าน เป็นเงินเข้าประเทศเรา
ด้านผู้ประกอบการท่องเที่ยวรายหนึ่ง ให้ความเห็นด้วยว่า คิดว่าทางเขตรักษาพันธุ์ฯ น่าจะจัดแบ่งเวลาการถ่ายทำให้ชัดเจนโดยแจ้งให้ผู้ประกอบการรับทราบด้วย ทางผู้ประกอบการจะได้จัดสรรเวลาเข้าออกได้ถูกต้อง นอกจากนี้เรื่องของ นทท.ที่มาจากต่างประเทศ เค้าก็อยากเข้ามาถ่ายรูปกับป้ายของสระมรกต ซึ่งไม่สามารถถ่ายได้เพราะเป็นจุดที่กองถ่ายตั้งอยู่ จึงอยากให้จัดพื้นที่ให้ นทท.ทั่วไปได้มีโอกาสเข้ามาถ่ายภาพด้วย เพราะบางคนก็มีโอกาสมาเพียงครั้งเดียว เค้าก็ตั้งใจจะมาถ่ายรูปด้วย.",https://www.thairath.co.th/news/society/2598155,https://static.thairath.co.th/media/Dtbezn3nNUxytg04aoTsKvsAgAODyKGesu1UeIJPOHQbis.jpg,สตม.2คดีมังกรจีนฉ้อโกง1400ล้านหลบหนีเข้าไทยจับชาวจีนฉ้อโกงข่าวอาชญากรรมข่าวทั่วไป
เจอแบบนี้ จะกินยังไง สาวซื้อกุ้งเผา 200 ได้ 9 ตัว แต่แกะเปลือก แทบไม่เหลือเนื้อ,ในกระแส,9 ม.ค. 2566 16:12 น.,"สาวซื้อกุ้งเผา 200 บาท ได้ 9 ตัว จากตลาดนัดกลับมากินที่บ้าน สุดเฟล แกะเปลือกออก แทบไม่เหลือเนื้อ หัวก็ฝ่อ ชาวเน็ตบอกเป็นกุ้งโก๋ และไม่สด
วันที่ 9 ม.ค. 66 กลายเป็นข่าวมาหลายต่อหลายครั้ง เมื่อผู้บริโภคซื้ออาหารกลับมากินที่บ้าน แล้วพบว่า ไม่ตรงปก หรือบางคนโดนร้านตกแต่งหน้าตาอาหาร จนเข้าใจผิด หลงซื้อมารับประทาน

เช่นเดียวกับผู้ใช้เฟซบุ๊กรายหนึ่ง ซึ่งได้โพสต์คลิปวิดีโอลงในเฟซบุ๊กกลุ่ม ""คนรักนาเฉลียง (เพชรบูรณ์)"" หลังจากที่เธอไปซื้อกุ้งเผาจากคลองถม กลับมากินที่บ้าน ในราคา 200 บาท ได้ทั้งหมด 9 ตัว แต่เมื่อแกะเปลือกออก กลับพบว่ามีเนื้อเพียง 3 ตัวเท่านั้น พร้อมแคปชั่นระบุว่า ""กลับมาบ้าน เจอกุ้งเผาคลองถม ดูน่ากินมากๆๆๆ 200 บาท ได้ 9 ตัว คุณพระ..!!! เเกะมาไม่เจอเนื้อ มีแต่เปียก โอ้ยยย….กินอะไรก่อน จะกินหัว หัวก็ฝ่อ ดูดๆ เปียกมันไปก่อนละกัน..""

ซึ่งหลังจากที่โพสต์ดังกล่าวถูกแชร์ออกไป ก็มีคนเข้ามาแสดงความคิดเห็นจำนวนมาก โดยบอกว่า กุ้งลักษณะแบบนี้คือ กุ้งโก๋ หรือกุ้งจิ๊กโก๋ กุ้งก้ามกรามตามบ่อเลี้ยง ไซส์ไม่ได้มาตรฐาน มีลักษณะตัวเล็ก และหัวโต ขณะที่บางคนก็บอกด้วยว่า เท่าที่ดูคิดว่ากุ้งไม่สดด้วย พร้อมกับฝากเจ้าของตลาด อยากให้เข้ามาช่วยสอดส่องอีกทาง.
SPONSORED
00:04/10:16
(ดูโพสต์ต้นฉบับที่นี่)",https://www.thairath.co.th/news/society/2598245,https://static.thairath.co.th/media/Dtbezn3nNUxytg04aoTsKsfEUUNR4TIfHrnFRQH81ruBCa.jpg,ผัวปืนโหดผัวยิงเมียผัวจ่อยิงหัวเมียผัวยิงเมียตายผัวฆ่าเมียสภ.เมืองศรีสะเกษศรีสะเกษข่าววันนี้ข่าวทั่วไป
"สาวโชว์เปิบพิสดาร ""น้องสาววัว"" เมนูแปลกจนโซเชียลถาม กินได้จริงเหรอ",ในกระแส,9 ม.ค. 2566 14:27 น.,"สาวโชว์เปิบพิสดาร ""น้องสาววัว"" หรือเมนูอวัยวะเพศวัวตัวเมียตุ๋น คู่กับน้ำจิ้มรสแซ่บ เผย ใช้เวลาในการทำนานหลายชั่วโมง ด้านโซเชียลแห่คอมเมนต์ 
วันที่ 9 มกราคม 2566 มีรายงานว่า โลกออนไลน์ได้แชร์คลิปเปิบพิสดารจากบัญชีผู้ใช้ TikTok สาวรายหนึ่ง ที่ได้โชว์เมนู “น้องสาววัว หรืออวัยวะเพศวัวตัวเมียที่ได้นำไปตุ๋น โดยว่า กินครั้งแรก เวลาเคี้ยวจะกรึบๆ และใช้เวลาในการตุ๋นนานมาก
ทั้งนี้ขั้นตอนก่อนนำมารับประทาน จะใช้แปรงขัดทั้งข้างนอก ข้างใน จนสะอาด ซึ่งใช้เวลานาน จากนั้นนำไปต้มในน้ำเดือดนานหลายชั่วโมงจนสุกและเปื่อย ส่วนใหญ่จะกินเนื้อบริเวณรอบๆ ส่วนเนื้อด้านในมีบางส่วนที่กินได้และไม่ได้ 
หลังจากคลิปดังกล่าวเผยแพร่ออกไป ได้มีคนเข้ามาแสดงความคิดเห็นจำนวนมาก โดยส่วนใหญ่ระบุว่า เป็นเมนูแปลก และไม่รู้มาก่อนว่าสามารถนำมารับประทานได้ 
อย่างไรก็ตาม สำหรับการรับประทานอวัยวะเพศของสัตว์ มีความเชื่อว่าจะช่วยเพิ่มในเรื่องของกำลังวังชา เป็นยาอายุวัฒนะ
SPONSORED
ข้อมูลจาก สาวเรียม กินแซ่บ",https://www.thairath.co.th/news/society/2598051,https://static.thairath.co.th/media/Dtbezn3nNUxytg04aoTsKwp6Kbj6kCSu2Ea6l7YxbV2U0B.jpg,ชนบนทางด่วนคลิปชนบนทางด่วนเบนท์ลีย์รถชนบนทางด่วนอุบัติเหตุทางด่วนข่าวอาชญากรรมข่าวทั่วไป
"""นอท กองสลากพลัส"" ปฏิเสธทุกข้อหา ผิด พ.ร.บ.ขายตรง พร้อมพิสูจน์ความบริสุทธิ์",ทั่วไทย,9 ม.ค. 2566 12:29 น.,"""นอท กองสลากพลัส"" เผยหลัง ปคบ. ฟันสลากออนไลน์ ผิด พ.ร.บ.ขายตรง ปฏิเสธทุกข้อหา ขอพิสูจน์ความบริสุทธิ์ บอกแพ้เป็นถ่าน ผ่านเป็นเพชร
วันที่ 9 ม.ค. 66 จากกรณีที่ ตำรวจ ปคบ. ดำเนินการตรวจสอบสืบสวนสอบสวนเกี่ยวกับการทำธุรกิจจำหน่ายสลากออนไลน์ จนพบว่ามีการจำหน่ายสลากกินแบ่งรัฐบาลเกินราคาทางออนไลน์ ซึ่งเข้าข่ายเป็นการกระทำความผิดตาม พ.ร.บ.ขายตรงและตลาดแบบตรง พ.ศ.2545 และความผิดตามกฎหมายอื่นที่เกี่ยวข้องกับการจำหน่ายสลากกินแบ่งรัฐบาลเกินราคาทางออนไลน์

จึงมีหนังสือเรียก ผู้บริหาร บ.ล็อตเตอรี่ออนไลน์ จำกัด ซึ่งมี นายพันธ์ธวัช นาควิสุทธิ์ หรือ นอท กองสลากพลัส และ นายจตุภัทร บุญสุวรรณ์ เป็นกรรมการ ผู้อำนาจ ในความผิดฐาน ""ร่วมกันประกอบธุรกิจตลาดแบบตรงโดยไม่ได้จดทะเบียน และร่วมกันเสนอจำหน่าย และจำหน่ายสลากกินแบ่งรัฐบาลที่ยังไม่ได้ออกรางวัลเกินราคาที่กฎหมายกำหนด"" ตามที่เสนอข่าวไปแล้วนั้น
ล่าสุด นอท กองสลากพลัส ได้โพสต์ภาพของตัวเอง หลังจากที่เข้าไปรับทราบข้อกล่าวหา พร้อมข้อความระบุว่า ""วันนี้ผมมา ปคบ. มารับทราบข้อกล่าวหาในคดีเกี่ยวกับความผิดใน พรบ.ขายตรง และตลาดแบบตรง ซึ่งผมได้ปฏิเสธข้อกล่าวหา เพื่อไปพิสูจน์ความบริสุทธิ์ในขั้นตอนต่อไป
จริงๆ คดีนี้มันไม่ใช่คดีใหม่และน่าตกใจอะไร เราโดนฟ้องแล้วรวมกับคดีปิดเว็บที่ค้างอยู่ในศาลอาญา และยังมีค้างอยู่ที่ สน.รัตนาธิเบศร์ ก็คดีเดียวกัน

สำหรับผมมองว่าทุกอย่างเป็นการตรวจสอบ เพราะทุกคดีผมเองยังเป็นผู้บริสุทธิ์อยู่
เมื่อผมเป็นคนไทย ที่อาศัยอยู่ในประเทศไทย ผมก็ต้องเคารพกฎหมายและระบบตรวจสอบในประเทศไทย แพ้เป็นถ่าน ผ่านเป็นเพชร ครับ!!!"".
SPONSORED
ที่มาจาก เฟซบุ๊ก นอท พันธ์ธวัช นาควิสุทธิ์",https://www.thairath.co.th/news/local/2598016,https://static.thairath.co.th/media/Dtbezn3nNUxytg04aoTsKwr1roe2pREaPe6PKZtAYXox1u.jpg,ทดสอบรถทดสอบรถใหม่ข่าวรถรถยนต์รถใหม่Audi A5 45TFSI QuattroA5 45TFSIQuattro
"เปิดขั้นตอนจองกระปุกออมสิน ""ตุ๊กตาล้มลุก"" วันเด็กแห่งชาติ 2566",ในกระแส,9 ม.ค. 2566 12:25 น.,"เปิดตัวกระปุกออมสิน ""ตุ๊กตาล้มลุก"" วันเด็กแห่งชาติ ปี 2566 ลวดลายของศิลปินเด็กออทิสติกจากมูลนิธิออทิสติกไทย จองสิทธิ์ฝากเงินรับกระปุกได้แล้วตั้งแต่ 9-12 ม.ค.นี้ มีจำนวนจำกัด
วันที่ 9 มกราคม 2566 นายวิทัย รัตนากร ผู้อำนวยการธนาคารออมสิน เปิดเผยว่า ธนาคารออมสิน ในฐานะสถาบันเพื่อการออม ที่มุ่งมั่นสนับสนุนให้ประชาชนทุกกลุ่ม รวมถึงเยาวชน ได้มีจิตสำนึกรักการออม โดยเฉพาะเด็กและเยาวชนที่ธนาคารได้จัดแคมเปญฝากเงินรับกระปุกออมสินเนื่องในวันเด็กแห่งชาติมาอย่างต่อเนื่องเป็นประจำทุกปี
สำหรับในปีนี้ธนาคารได้ร่วมกับมูลนิธิออทิสติกไทย เปิดโอกาสให้ศิลปินเด็กออทิสติกของมูลนิธิฯ เป็นผู้วาดภาพลวดลายของกระปุกออมสินวาระโอกาสวันเด็กแห่งชาติ ประจำปี 2566 โดยการจ้างงานผ่านบริษัท ออทิสติกไทย วิสาหกิจเพื่อสังคม จำกัด (Art Story by Autistic Thai) มีเป้าหมายเพื่อสนับสนุนให้เด็กพิเศษกลุ่มนี้ได้แสดงออกถึงศักยภาพและความชำนาญในการใช้ศิลปะบำบัด ที่สามารถนำมาต่อยอดสร้างรายได้ช่วยเหลือตนเองและครอบครัว นำไปสู่การมีคุณภาพชีวิตที่เท่าเทียมในสังคมได้เช่นเดียวกับเด็กและเยาวชนทั่วไป แนวคิดความร่วมมือในครั้งนี้จึงสอดคล้องตามจุดยืนของธนาคารที่มุ่งสร้างผลลัพธ์เชิงบวกในการลดความเหลื่อมล้ำในสังคม
กระปุกออมสิน ""ตุ๊กตาล้มลุก"" เป็นการนำผลงานวาดภาพของศิลปินเด็กออทิสติกมาออกแบบและพิมพ์ลวดลายลงบนกระปุกออมสิน 3 แบบ 3 ลวดลาย สื่อความหมายถึงพลังในการดำเนินชีวิตที่คนเราเมื่อล้มได้ ก็ยังสามารถลุกขึ้นต่อสู้ต่อไปได้ทุกครั้ง โดยมุ่งหวังสร้างแรงบันดาลใจในการต่อสู้กับวิกฤติ และเป็นพลังใจแก่ผู้ออมที่แม้บางครั้งอาจพบกับอุปสรรค แต่ยังสามารถกลับมาออมต่อได้ใหม่ทุกครั้ง เพื่อบรรลุเป้าหมายการออมที่ตั้งใจไว้
SPONSORED
ทั้งนี้ เด็กและเยาวชนที่ประสงค์ฝากเงินและรับกระปุกออมสินเนื่องในโอกาสวันเด็กแห่งชาติ ปี 2566 สามารถลงทะเบียนออนไลน์เพื่อจองสิทธิ์ฝากเงินได้แล้ว ตั้งแต่วันที่ 9 มกราคม 2566 เวลา 08.30 น. เป็นต้นไป ถึงวันที่ 12 มกราคม 2566 ผ่าน 2 ช่องทาง
เว็บไซต์ธนาคารออมสิน : www.gsb.or.th
Line Official : GSB Society
โดยใช้เลขบัตรประจำตัวประชาชนของผู้เยาว์ลงทะเบียนเพื่อไปฝากเงินในวันที่ 14 มกราคม 2566 (วันเด็กปี 2566) ที่สาขาของธนาคารออมสินทั่วประเทศ หรือที่แอปพลิเคชัน MyMo หรือที่เครื่องรับฝากเงินอัตโนมัติ (ADM) ก็ได้
จากนั้นนำหลักฐานการลงทะเบียนและฝากเงินมาขอรับกระปุกออมสิน ""ตุ๊กตาล้มลุก"" ได้ ณ สาขาที่ลงทะเบียนจองสิทธิ์ฝากเงินไว้ จำนวน 1 ชิ้น ต่อ 1 สิทธิ์ (ของมีจำนวนจำกัด) ตั้งแต่วันที่ 14-31 มกราคม 2566 ทั้งนี้ ธนาคารขอสงวนสิทธิ์สำหรับบัญชีเงินฝาก หรือสลากออมสินที่มีชื่อผู้เยาว์ หรือเพื่อประโยชน์ผู้เยาว์เท่านั้น.",https://www.thairath.co.th/news/society/2597990,https://static.thairath.co.th/media/Dtbezn3nNUxytg04aoTrQH9qWR96YX3jaH4zElt2frYgmy.jpg,ปีใหม่ขับรถขึ้นดอยเกียร์ออโต้ขับรถขึ้นภูเขาขับปลอดภัยขับปลอดภัยช่วงปีใหม่หยุดยาวปีใหม่อาคม รวมสุวรรณ
"""ทนายตั้ม"" เผยคำใบ้อดีตรองนายกฯ เป็นชู้ บอกตอนนี้ไม่เกี่ยวข้องพรรคใดแล้ว (คลิป)",ในกระแส,9 ม.ค. 2566 11:13 น.,"""ทนายตั้ม"" เผยคำใบ้อดีตรองนายกฯ เป็นชู้ ชอบตีกอล์ฟ รับบอกตรงๆ ไม่ได้ เพราะต้องเซฟตัวเองด้วย ขณะที่ตอนนี้ทำเรื่องฟ้องศาลแล้ว
จากกรณี ทนายษิทรา เบี้ยบังเกิด เลขาธิการมูลนิธิทีมงานทนายประชาชนฯ ได้โพสต์ข้อความผ่านเฟซบุ๊กโดยระบุว่า ""ผัวช็อค เจอภาพเมียเป็นชู้กับอดีตรองนายกรัฐมนตรี คุณ ก. มาปรึกษาผมว่าช่วงปีที่ผ่านมาภรรยามีท่าทีเปลี่ยนไป จึงแอบเอาโทรศัพท์มาเช็ค ปรากฎว่าเจอภาพโป๊เปลือยของภรรยา แล้วที่ช็อคยิ่งกว่าคือคนที่ถ่ายรูปคู่เปลือยด้วยกันนั้นคืออดีตรองนายกรัฐมนตรีเป็นคนที่ใครๆ ก็รู้จัก จึงมาปรึกษาจะทำอย่างไรต่อไป""
ทั้งนี้ เมื่อโพสต์ดังกล่าวถูกเผยแพร่ออกไปในโลกออนไลน์ ทำให้ชาวโซเชียลแห่คอมเมนต์แสดงความคิดเห็นกันเป็นจำนวนมาก
ล่าสุด วันที่ 9 ม.ค. 66 นายษิทรา แถลงว่า สำหรับเรื่องนี้ไม่ได้เกิดขึ้นมานานเป็นปีอย่างที่มีนักการเมืองบางท่านให้สัมภาษณ์ เหตุมันเกิดเมื่อ ธ.ค. 65 คุณ ก. มีภรรยา จดทะเบียนสมรสกัน โดยภรรยาทำงานที่โรงแรม 5 ดาวแห่งหนึ่ง ซึ่งภายหลังมีท่าทีเปลี่ยนไป ก่อนไปเปิดโทรศัพท์ดู กระทั่งเจอข้อความในไลน์ และอะไรอีกหลายอย่างกับผู้ชายอีกคน รวมถึงภาพลับของทั้งคู่ ทำให้ช็อก และเมื่อรู้ว่าชายอีกคนเป็นใครก็ตกใจกว่า เพราะเป็นถึงอดีตรองนายกฯ ซึ่งหากดูจากรูปย้อนหลัง เหตุนี้น่าจะเกิดตั้งแต่ ต.ค. 65 คุณ ก. จึงมาหาผม ว่าจะทำอะไรได้บ้าง เพราะภรรยาไม่ยอมหย่า ผมจึงแนะนำว่าฟ้องหย่าได้ พร้อมกับอธิบายข้อกฎหมายเพิ่มเติมว่า เคสนี้ไม่ใช่คดีอาญา แต่เป็นเรื่องทางแพ่งที่ใครมายุ่งกับภรรยาของเราที่จดทะเบียนสมรส เราสามารถฟ้องชู้สาว เรียกค่าทดแทนจากภรรยา และคนที่เป็นชู้ รวมถึงฟ้องหย่าได้ จากนั้นก็มีการว่าจ้างกันเป็นทนายความ ผมก็ฟ้องให้แล้ว ในช่วงปลายปีที่ผ่านมา โดยฟ้องแพ่งเรียกค่าเสียหาย รวมถึงฟ้องหย่าด้วย
SPONSORED
00:03/10:16
ทนายตั้ม เผยต่อว่า ตอนแรกก็ไม่ได้คิดว่าจะเอาเรื่องที่มาเป็นข่าว แต่เมื่อคุณ ก. ทำการฟ้องแล้ว กลับถูกระรานโดยชายฉกรรจ์ที่ตามมาที่คอนโดฯ นอกจากนั้นเมื่ออดีตรองนายกฯ ท่านนี้ทราบเรื่องแล้ว ก็พยายามที่จะตีตัวออกห่างภรรยา คุณ ก. รวมถึงทวงสิ่งของต่างๆ คืน แม้จะเป็นการให้โดยเสน่หา แต่สุดท้ายก็มีการไปแจ้งความว่า ภรรยา คุณ ก. ยักยอกไป จากนั้นก็มีเหตุให้ไปโรงพักกัน ปรากฏว่าตำรวจมีการแจ้งกับอดีตรองนายกฯ ทำให้มีการนำชายฉกรรจ์มาล้อมที่โรงพัก ทำให้คุณ ก. รู้สึกไม่ปลอดภัย ซึ่งเรื่องนี้ผมได้ร้องเรียนไปที่ รอง ผบ.ตร. แล้วด้วย ทำให้คุณ ก. อยากให้เรื่องนี้เผยแพร่ต่อสื่อฯ เนื่องจากว่า หากเขาเป็นอะไรขึ้นมา จะได้รู้ว่าใครเป็นคนทำ เพราะเขาไม่มีศัตรูคนอื่น อีกทั้งคนนี้เป็นถึงอดีตรองนายกฯ ควรมีจริยธรรม ไม่ควรมายุ่งกับคนที่มีสามีแล้ว แต่ที่บอกชื่อไปตรงๆ ไม่ได้ รวมถึงไม่ไปเอ่ยถึงพรรค หรืออยู่ในนายกฯ สมัยไหน เพราะเราก็ต้องเซฟตัวเองด้วย
นอกจากนี้ อดีตรองนายกฯ คนนี้ เกี่ยวข้องกับกระทรวงมหาดไทย แต่จะเกี่ยวข้องยังไงก็ต้องไปทำการบ้านกันต่อด้วย และชอบตีกอล์ฟ รวมถึงไม่มียศทางตำรวจ อายุมากแล้ว ส่วนอักษรย่อ “ย.” ก็แปลความหมายได้หลายอย่าง
ทนายตั้ม บอกว่า เรื่องนี้มันละเอียดอ่อน มองได้สองมุมว่าเป็นเรื่องส่วนตัว ชู้สาว แต่อีกมุมหนึ่งคือเป็นถึงอดีตรองนายกฯ แต่อีก 1-2 เดือนจะขึ้นศาลแล้ว ก็เปิดเผยได้ว่าตนไปขึ้นศาลกับใคร ซึ่งลูกความตนมีหลักฐานชัดเจน ไม่ว่าเขาจะออกมาโกหกอย่างไร ก็ดูเป็นคนไม่น่าเชื่อถือแล้ว แต่คนคนนี้ไม่เกี่ยวข้องกับพรรคเพื่อไทยมาตั้งแต่ปี 2561 แล้ว และเรื่องนี้เกิดขึ้น หลังจากที่ออกจากพรรคเพื่อไทยมาแล้ว ซึ่งตอนนี้ก็ไม่มีตำแหน่งทางการเมือง รวมถึงไม่เกี่ยวข้องกับพรรคการเมืองแล้วด้วย

อย่างไรก็ตาม หลังจากเกิดเรื่องนี้ ไม่ได้มีพรรคการเมืองไหนติดต่อมาทางตน.",https://www.thairath.co.th/news/society/2597923,https://static.thairath.co.th/media/Dtbezn3nNUxytg04aoTrQH57ylAwT9Gz9siSDPpUUFrU2C.jpg,เส้นทางท่องเที่ยวท่องเที่ยวปีใหม่ปีใหม่เที่ยวไหนดีปีใหม่ท่องเที่ยววิวสวยข่าวรถอาคม รวมสุวรรณ
"ยังไงแน่ ""ลูกชายเพชรพันปี"" ไลฟ์แฉขบวนการสลากทิพย์ ด้าน ""ลีน่าจัง"" แจงแล้ว",ในกระแส,9 ม.ค. 2566 10:28 น.,"ลูกชายเพชรพันปี ไลฟ์สดละเอียดยิบ แฉขบวนการสลากทิพย์มีใครทำหน้าที่อะไรบ้าง ยืนยันมีหลักฐานหวย 24 ล้านถูกเซตขึ้นมา ด้าน ""ลีน่าจัง"" แจงแล้ว ยันถูกจ้างเชียร์ แต่ไม่เกี่ยวสลาก
วันที่ 9 มกราคม 2566 จากมหากาพย์คดีสลากทิพย์สุดอลเวงที่เกี่ยวพันกับหลายคนนั้น ล่าสุดมีรายงานว่า ลูกชายคุณเพชรพันปี ได้ออกมาไลฟ์สดถึงขบวนการสลากทิพย์ โดยมีลักษณะเปิดเผยว่า ใครทำหน้าที่อะไรบ้าง
โดยภายในคลิปมีการอ้างว่า มีหลักฐานว่าหวย 24 ล้านไม่ได้ถูกจริง เป็นการเซตขึ้นมาเพื่อการตลาด มีคุณแม่ร่วมด้วย และมีหมอดูพยากรณ์รู้เห็นเป็นใจมาก่อนแนะนำคุณแม่ให้ฝันเป็นเรื่องเป็นราว แล้วนำพระเอกมาเกี่ยวข้องเพื่อโปรโมตการตลาด ซึ่งหมอดูพยากรณ์ทำคลิปรับเงินที่โรงงานของคุณแม่ โดยจะนำคลิปมายืนยันว่าถูกจริง และรู้ว่ามีคนมีชื่อเสียงที่ไม่ได้ถูกจริง แต่ถูกจ้างมาทำหน้าที่คอยเชียร์ คอยชม
ส่วนเรื่องของพระเอก แม่ของตนไม่เกี่ยว แต่หมอดูพยากรณ์เป็นคนพามา ถ้าจะหาความบริสุทธิ์ให้พระเอก ต้องให้หมอดูพยากรณ์รับผิดชอบเอง เรื่องนี้มีหลักฐาน ถ้าทุกคนออกมาสารภาพทั้งหมด
""สุดท้ายนี้ผมยินดีให้ความร่วมมือกับผู้เสียหาย ผมไม่ขออยู่ข้างใครทั้งนั้น ผมอยู่ข้างความจริง แม่ผมมีส่วนผิดก็ต้องพูด ขอร้องทุกคนที่รู้เห็น ออกมาพูดความจริงด้วยครับ เรื่องนี้ทำให้มีบางคนขุดคุ้ยเรื่องของครอบครัวของคุณพ่อผม คนรอบข้างผมและตัวผมไม่มีส่วนเกี่ยวข้องใดๆ ผมเสียใจมากที่เกิดเรื่องแบบนี้ขึ้น ในฐานะลูก ผมยอมรับไม่ได้เช่นกัน ผมขอยืนยันว่า 24 ล้านนี้ไม่ถูกจริงครับ ขอยืนยันว่าทั้งหมดที่ผมพูดเป็นความจริงครับ""
ขณะที่ ลีน่าจัง เปิดเผยว่า คุณเพชรพันปี ติดต่อมาเมื่อวันที่ 8 ตุลาคม 2565 ได้ทักไลน์มาจ้างตนไปไลฟ์เพื่อโปรโมตเพื่อต่อยอดธุรกิจ ไม่เกี่ยวกับเรื่องถูกหวย ซึ่งตนถูกดึงเข้าไปเกี่ยวด้วย จากนั้นตนไม่ขอยุ่งกับเรื่องนี้แล้ว.
SPONSORED
00:01/10:16",https://www.thairath.co.th/news/society/2597866,https://static.thairath.co.th/media/Dtbezn3nNUxytg04aoTrQFZjG1Va3CkWFwVaDmeR7eRNyf.jpg,ยอดขายรถยนต์ยอดขายรถยนต์เดือนพฤศจิกายน 2565ยอดขายรถToyotaIsuzuIsuzu Mu-Xอาคม รวมสุวรรณข่าวรถใหม่ข่าวรถยนต์ข่าวรถ
"ดราม่า ""สระมรกต"" หลังกองถ่ายปักเสาลงสระ ชาวบ้านหวั่นกระทบธรรมชาติ",ในกระแส,9 ม.ค. 2566 09:23 น.,"ดราม่า ""สระมรกต"" แหล่งท่องเที่ยวชื่อดัง จ.กระบี่ หลังชาวบ้านโพสต์กองถ่ายหนัง ปักเสาเวทีลงในสระ หวั่นกระทบธรรมชาติ ล่าสุดเพจของเขตรักษาพันธุ์สัตว์ป่าฯ ชี้แจงแล้ว
วันที่ 9 มกราคม 2566 ผู้สื่อข่าวรายงานว่า จากกรณีเมื่อวันที่ 8 มกราคม ที่ผ่านมา มีผู้ใช้เฟซบุ๊กชื่อ Amon Meekaeo นำภาพกองถ่ายทำภาพยนตร์ ซึ่งมีการตั้งเวที ปักเสาเหล็กลงไปภายในสระน้ำของ ""สระมรกต"" แหล่งท่องเที่ยวชื่อดังของ จ.กระบี่ ตั้งอยู่ในเขตรักษาพันธุ์สัตว์ป่าเขาประ-บางคราม บ้านบางเตียว หมู่ 2 ต.คลองท่อมเหนือ อ.คลองท่อม โดยเจ้าของโพสต์ระบุข้อความไว้ว่า ""มันควรทำ ฤ ตามจิตสำนึก มันเป็นเขตรักษาพันธุ์ ไม่ใช่หรือ ปกติ เข้าได้แต่รถป่าไม้ นี่มันคืออะไร เราต้องการคำชี้แจงค่ะ""
จากการสอบถามเจ้าของเฟซบุ๊กดังกล่าว ทราบชื่อคือ น.ส.คัทลียา มีแก้ว อายุ 23 ปี ซึ่งเป็นชาวบ้านในพื้นที่ และเปิดร้านขายของอยู่ด้านหน้าทางเข้าสระมรกต เล่าว่า เหตุการณ์ดังกล่าวเกิดขึ้นเมื่อช่วงเช้าของวันเดียวกันนี้ ทราบว่ามีกองถ่ายภาพยนตร์เข้ามาขอใช้พื้นที่ของสระมรกต เพื่อถ่ายทำ ซึ่งตนในฐานะคนพื้นที่ และทำมาหากินอยู่ที่สระมรกต ยินดีที่มีการถ่ายทำเพื่อโปรโมตแหล่งท่องเที่ยว แต่สิ่งที่ตนและชาวบ้านหลายคนไม่ค่อยสบายใจ คือลักษณะการถ่ายทำที่มีการติดตั้งเวทีลงไปในสระ จะส่งผลกระทบเสียหายต่อธรรมชาติหรือไม่ จึงอยากให้ทางหน่วยงานรับผิดชอบ ช่วยอธิบายเรื่องนี้ให้ชาวบ้านเข้าใจด้วย
SPONSORED
00:01/10:16
นอกจากนี้เมื่อช่วงเช้าวันเดียวกันมีนักท่องเที่ยวที่เดินทางมาเที่ยว ซื้อตั๋วเข้าไปเที่ยวแล้วถูกไล่กลับออกมา ทำให้นักท่องเที่ยวเสียความรู้สึก แต่ช่วงบ่ายทางเขตรักษาพันธุ์สัตว์ป่าฯ ก็อนุญาตให้นักท่งเที่ยวกลับเข้าไปเที่ยว และลงเล่นน้ำได้ตามปกติ
เบื้องต้นเรื่องดังกล่าว ทางเพจของเขตรักษาพันธุ์สัตว์ป่าเขาประ-บางคราม ได้ออกมาโพสต์ชี้แจงเรื่องที่เกิดขึ้น โดยระบุว่า ""วันที่ 7-9 ม.ค.66 บริเวณสระมรกต มีการถ่ายทำภาพยนตร์โฆษณามีการกั้นพื้นที่บางส่วน แต่นักท่องเที่ยวสามารถเล่นน้ำได้ตามปกติ ในการถ่ายทำได้รับการอนุญาตจากกรมอุทยานแห่งชาติ สัตว์ป่า และพันธุ์พืชเรียบร้อยแล้ว และได้มีการปิดป้ายขออภัยในความไม่สะดวก ณ บริเวณทางเข้าและบริเวณอื่นๆ""
โดยการถ่ายทำดังกล่าว ทราบว่าเป็นการถ่ายทำโฆษณาสินค้าประเภทครีมบำรุงผิวของบริษัทในประเทศเกาหลี ซึ่งขออนุญาตผ่านมาทางกรมอุทยานฯ และกรมการท่องเที่ยว โดยมีเงื่อนไขให้ปฏิบัติตามระเบียบของกรมอุทยานฯ อย่างเคร่งครัด.",https://www.thairath.co.th/news/society/2597843,https://static.thairath.co.th/media/Dtbezn3nNUxytg04aoTrQFaMH929Kff5gcjqrjoUl6oPTf.jpg,รถยนต์ไฟฟ้ารถยนต์ไฟฟ้า 2022รถยนต์ไฟฟ้าในไทยรถพลังงานไฟฟ้าในไทยรถยนต์ไฟฟ้าขนาดเล็กรถยนต์ไฟฟ้าราคาถูกข่าวรถข่าวรถยนต์ไฟฟ้าข่าวรถใหม่BMW iX1iX1 30eiX1อาคม รวมสุวรรณ
จี้ กกต.ตอบคำถาม รวมไทยสร้างชาติ ขนคนฟังปราศรัย เสี่ยงผิด ก.ม.หรือไม่,การเมือง,10 ม.ค. 2566 13:56 น.,"สมชัย ศรีสุทธิยากร ประธานขับเคลื่อนยุทธศาสตร์นโยบายพรรคเสรีรวมไทยและอดีตกกต. จี้ กกต.ตอบคำถาม 4 ข้อ รวมไทยสร้างชาติ (รทสช.) ขนคนมาฟังปราศรัยเปิดตัว ""บิ๊กตู่"" เมื่อวาน เสี่ยงผิดกฎหมายเลือกตั้งหรือไม่  
วันที่ 10 ม.ค. นายสมชัย ศรีสุทธิยากร ประธานขับเคลื่อนยุทธศาสตร์นโยบายพรรคเสรีรวมไทย (สร.) และอดีตกรรมการการเลือกตั้ง (กกต.) โพสต์เฟซบุ๊กถึงกรณีที่ พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เปิดใจลงเล่นการเมืองและสมัครสมาชิกพรรครวมไทยสร้างชาติ (รทสช.) เข้าข่ายทำผิดกฎหมายเลือกตั้งกี่มาตรา ว่าพรรคที่มีหัวหน้าพรรคเป็นนักกฎหมาย เคยเป็นผู้พิพากษา เคยเป็นถึงรัฐมนตรีกระทรวงยุติธรรม รอบรู้กฎหมายต่างๆ จริง แล้วจัดงานใหญ่ครั้งแรก เป็นอย่างไร
1. นักการเมืองประยุทธ์ลากิจจากตำแหน่งนายกรัฐมนตรีเพื่อไปสมัครเป็นสมาชิกพรรคตั้งแต่บ่ายโมง ใช้รถส่วนตัว ไม่มีตำรวจนำ ดูเป็นการพยายามทำตามคำแนะนำไม่ให้ผิดกฎหมาย แต่ยังมีประเด็นว่าลากิจกะทันหันทั้งๆ ที่ระเบียบสำนักนายกฯ การลากิจต้องล่วงหน้า 3 วัน แต่เอาเหอะเรื่องนี้จิ๊บๆ เขาพยายามแล้ว
2. มีรถบัส รถแวนนับร้อยคันในการขนคนมาร่วมงาน เฉพาะจากจังหวัดชลบุรี น่าจะมีรถบัสไม่ต่ำกว่า 60 คัน เป็นการขนคนมาฟังปราศรัยหรือไม่ โดยอาจมีการจัดเลี้ยงอาหารบนรถระหว่างการเดินทาง เป็นการจัดเลี้ยง ผิด พ.ร.ป.เลือกตั้ง ส.ส.มาตรา 73(4) หรือไม่
3. มีการแสดง ร้องเพลงโดย หรั่ง ร็อกเคสตร้า บนเวที โดยพิธีกรประกาศว่าขอเชิญพบศิลปินระดับประเทศ ถือเป็นการจัดมหรสพ ผิด พ.ร.ป.เลือกตั้ง ส.ส.มาตรา 73(3) หรือไม่
4. การอ้างว่าเป็นการจัดประชุมใหญ่วิสามัญครั้งที่ 1 ประจำปี 2566 เพื่อลงมติเลือกคณะกรรมการสรรหาผู้สมัครรับเลือกตั้งของพรรค ตามข้อบังคับพรรค ข้อที่ 39(4) มีการประชุมจริงหรือไม่ มีการลงชื่อของผู้เข้าร่วมประชุมที่เป็นสมาชิกพรรคกี่คน มีการดำเนินการประชุมตามวาระ มีการลงมติที่ถูกต้องครบถ้วนตามข้อบังคับพรรคหรือไม่
SPONSORED
00:01/10:16
“ทั้งหมดนี้คือสิ่งที่ กกต.ต้องตอบคำถาม เพราะ กกต.ได้ส่งเจ้าหน้าที่ไปสังเกตการณ์การจัดประชุมแล้ว จะต้องรายงานต่อที่ประชุม กกต.ในต้นสัปดาห์หน้า ไม่มีคำตอบ ไม่ทำอะไร ก็เตรียมใจบางอย่างได้” นายสมชัยระบุ",https://www.thairath.co.th/news/politic/2598955,https://static.thairath.co.th/media/4DQpjUtzLUwmJZZSE5FW2zWV5ccQ9LSMexmPaxSepiLa.jpg,ขับขี่ปลอดภัยเดินทางปลอดภัยขับรถทางไกลหลับในป้องกันหลับในหลับในเกิดจากอะไรขับรถ หลับใน
รัฐบาลย้ำช่องทางและขั้นตอน “ตรวจสอบคะแนนใบขับขี่” อำนวยความสะดวกประชาชน,การเมือง,10 ม.ค. 2566 13:54 น.,"รัฐบาลเน้นย้ำ 2 ช่องทาง และขั้นตอนตรวจสอบคะแนนใบขับขี่ ผ่านแอปฯ “ขับดี” และเว็บไซต์ของ ตร. อำนวยความสะดวกประชาชน
นางสาวรัชดา ธนาดิเรก รองโฆษกประจำสำนักนายกรัฐมนตรี เปิดเผยในวันนี้ (10 มกราคม 2566) ว่า เพื่อเป็นการอำนวยความสะดวกให้กับประชาชนรองรับผู้มีใบอนุญาตขับขี่กว่า 30 ล้านใบ และผู้ครอบครองยานพาหนะที่จดทะเบียนทุกประเภทรวมกว่า 40 ล้านคัน รัฐบาลโดยบริษัท โทรคมนาคมแห่งชาติ จำกัด (มหาชน) ร่วมกับสำนักงานตำรวจแห่งชาติ กรมการขนส่งทางบก และธนาคารกรุงไทย จำกัด (มหาชน) ร่วมกันจัดทำแอปพลิเคชัน KHUB DEE (ขับดี) โดยให้บริการ 7 ฟีเจอร์หลัก เช่น ตรวจสอบสถานะใบขับขี่ตรวจสอบคะแนนใบขับขี่ ใบสั่ง ชำระค่าปรับ ตรวจสอบใบสั่งย้อนหลัง โต้แย้งข้อกล่าวหา อัปเดตข่าวสารจราจร ฯลฯ ให้สามารถตรวจสอบข้อมูลด้วยตัวเองได้ง่ายๆ ผ่านแอปพลิเคชัน สอดคล้องกับเป้าหมายของรัฐบาลที่มุ่งเปลี่ยนแปลงการให้บริการภาครัฐสู่รัฐบาลดิจิทัล
 
สำหรับขั้นตอนการใช้งานผ่านแอป “ขับดี” มีดังนี้  
1. ดาวน์โหลดแอปพลิเคชันผ่าน App Store หรือ Google PLAY พิมพ์ “ขับดี”
2. ลงชื่อเข้าใช้งาน โดยสามารถเชื่อมต่อกับบัญชีเฟซบุ๊ก ไลน์ ไอคราวน์ และกูเกิล
3. กดยอดรับเงื่อนไข
4. กดสมัครสมาชิก ใส่ข้อมูลให้ถูกต้อง
5. ลงทะเบียนบัตรประชาชน
6. ลงทะเบียนใบขับขี่
7. เข้าสู่หน้าหลัก แอปพลิเคชันจะแสดงคะแนนใบขับขี่ให้เห็นชัดเจน ซึ่งทุกคนจะมีคะแนน 12 คะแนน

SPONSORED
00:03/10:16
รองโฆษกรัฐบาลระบุต่อไปว่า นอกจากแอปพลิเคชันขับดี ยังมีระบบ Police Ticket Management ให้ประชาชนสามารถตรวจสอบคะแนนใบขับขี่ได้เช่นกัน โดยเข้าไปที่เว็บไซต์ใบสั่งจราจรออนไลน์ ของสำนักงานตำรวจแห่งชาติ ซึ่งจะให้บริการดังนี้
1. ตรวจสอบใบสั่งจราจร หากมีข้อสงสัยสามารถสอบถาม หรือโต้แย้งได้
2. ชำระค่าปรับระบบออนไลน์ E-Ticket ได้ทุกที่ ตลอด 24 ชั่วโมง ผ่านบัตรเครดิต เดบิต โมบายแบงกิ้ง หรือแอปพลิเคชันเป๋าตัง หรือจุดชำระที่มีเครื่องหมาย PTM
3. ตรวจสอบคะแนนความประพฤติในการขับขี่ ระบบจะแสดงคะแนนปัจจุบัน ข้อมูลคะแนน การคืนคะแนน สถานะใบขับขี่ ข้อมูลใบสั่ง ข้อหา และประวัติการกระทำผิด.",https://www.thairath.co.th/news/politic/2598961,https://static.thairath.co.th/media/4DQpjUtzLUwmJZZSE5FW2zvNOBKthFDfH3sG9ao2qAfl.jpg,บางจากปั๊มบางจากบางจากเบนซินแก๊สโซฮอล์ออกเทน 97น้ำมันเบนซินเบนซินแก๊สโซฮอล์เบนซินแก๊สโซฮอล์ 97ข่าวรถใหม่ข่าวรถอาคม รวมสุวรรณ
ฝ่ายค้านโวย ส่วนราชการไม่ให้เข้าหาเสียง ข่มรัฐบาล อย่ายุบสภาหนีซักฟอก,การเมือง,10 ม.ค. 2566 13:05 น.,"""สุทิน"" ประธานวิปฝ่ายค้าน โวย ส่วนราชการไม่ให้เข้าหาเสียง ยอมรับ ร่างกัญชาฯ ขวางร่างกฎหมายอื่น ข่มรัฐบาล อย่ายุบสภาหนี ซักฟอกทั่วไป ตามมาตรา 152
เมื่อเวลา 10.00 น. วันที่ 10 ม.ค. 2566 ที่รัฐสภา นายสุทิน คลังแสง ส.ส.มหาสารคาม และรองหัวหน้าพรรคเพื่อไทย (พท.) ในฐานะประธานคณะกรรมการประสานงานพรรคร่วมฝ่ายค้าน (วิปฝ่ายค้าน) ให้สัมภาษณ์หลังการประชุมวิปฝ่ายค้านว่า ขณะนี้พบปัญหาพรรคการเมืองที่เริ่มออกปราศรัย พบปะประชาชน ที่ผ่านมาในอดีตหน่วยราชการเคยให้ความร่วมมือทั้งหมด แต่ครั้งนี้เริ่มมีบางหน่วยงานราชการอ้างข้อจำกัดที่เป็นเหตุไม่ให้พรรคการเมืองเข้าไปใช้สถานที่พบปะประชาชนได้ ถือเป็นเรื่องนี้ไม่สอดคล้องกับเจตนารมณ์ของรัฐธรรมนูญ กฎหมายเลือกตั้ง และวิถีประชาธิปไตย จึงคิดว่าในการพิจารณาวาระรับทราบรายงานของสำนักงานคณะกรรมการการเลือกตั้ง (กกต.) จะเสนอและให้ความเห็นเรื่องนี้ เพื่อให้หน่วยงานราชการทุกหน่วยดำเนินการทบทวนอำนวยความสะดวกให้พรรคการเมืองด้วย วิธีคิดแบบนี้เราเชื่อว่าเกิดจากผู้นำประเทศที่กลัวการพูดคุย ข่าวสาร และประชาชน จนอ้างแก้ตัวน้ำขุ่นๆ ว่า ต้องให้ความเป็นพรรคการเมืองเปิดให้เป็นธรรม ซึ่งความเป็นธรรมนั้น แท้จริงควรจะเป็นใครประสงค์ใช้สิทธิก็ให้สิทธิ ใครไม่ประสงค์ใช้สิทธิ ก็ไม่ให้ไปลิดรอนสิทธิคนอื่น
เมื่อถามถึง ความคืบหน้าการพิจารณาร่างพระราชบัญญัติ (พ.ร.บ.) กัญชา กัญชง พ.ศ…. (ฉบับที่….) ซึ่งค้างอยู่ในสภาฯ จนทำให้ร่างกฎหมายสมรสเท่าเทียม อาจเข้าสู่วาระการพิจารณาไม่ทัน นายสุทิน กล่าวว่า ยอมรับว่า ร่าง พ.ร.บ.กัญชาฯ กีดขวางจราจรอยู่ ทำให้กฎหมายฉบับอื่นไม่ผ่าน แต่ทำอะไรไม่ง่าย เพราะเป็นการพิจารณากฎหมายตามข้อบังคับ ที่ผ่านมาเคยขอเจ้าของร่าง พ.ร.บ.กัญชาฯ เพื่อเลื่อนร่างกฎหมายอื่นขึ้นมา 5 ฉบับก่อนปีใหม่ได้สำเร็จแล้ว แต่คราวหน้ามีร่างกฎหมายหลายเรื่อง และหากเจ้าของร่างไม่ยอม ประธานสภาฯ ก็อาจใช้อำนาจบังคับได้ อย่างไรก็ตาม ต้องยอมรับว่าหากยังพิจารณาร่าง พ.ร.บ.กัญชาฯ ไปตามนี้อยู่ ก็จะต้องใช้เวลาอีกนาน
SPONSORED
00:03/10:16
“ส่วนการกำหนดวันพิจารณาญัตติขอเปิดอภิปรายทั่วไปเพื่อซักถามข้อเท็จจริง และเสนอปัญหาต่อคณะรัฐมนตรี (ครม.) ตามรัฐธรรมนูญ มาตรา 152 นั้น ทราบว่าประธานสภาฯ บรรจุเข้าสู่ระเบียบวาระแล้ว เหลือขั้นการนัดหมายวิปทั้ง 2 ฝ่ายคุยกัน เพื่อหารือกรอบเวลา คาดว่าในสัปดาห์นี้ ทั้งนี้ ตนก็ไม่ขัดฝ่ายรัฐบาล หากกำหนดวันในช่วงปลายมกราคมถึงต้นเดือนกุมภาพันธ์ ขออย่างเดียวอย่ายุบสภาก็พอ” นายสุทิน กล่าว...",https://www.thairath.co.th/news/politic/2598925,https://static.thairath.co.th/media/4DQpjUtzLUwmJZZSE5FW20PK3N8RrDYkkfknX8eKGZt4.jpg,ข่าวรถยนต์ข่าวรถยนต์ไฟฟ้าข่าวรถใหม่รถยนต์ไฟฟ้า 2565รถยนต์ไฟฟ้าในไทยรถพลังงานไฟฟ้าในไทยรถยนต์ไฟฟ้ารถยนต์ไฟฟ้า 2022Volvo C40 Rechargevolvo solar chargerอาคม รวมสุวรรณ
"""สันติ"" พร้อมชู ""บิ๊กป้อม"" แคนดิเดตนายกฯ พปชร.ไม่หวั่น ""รวมไทยสร้างชาติ""",การเมือง,10 ม.ค. 2566 12:55 น.,"""สันติ"" พร้อมชูชื่อ ""บิ๊กป้อม"" แคนดิเดตนายกฯหนึ่งเดียว พปชร.โว ไม่อยากคุย หวังปลุกกระแสแลนด์สไลด์ โกย ส.ส.เกินครึ่งสภา ตั้งรัฐบาลพรรคเดียว ไม่หวั่น รทสช.เปิดตัว บอกต้องทำให้ดีกว่า ยัน ไม่มีดีลพรรคพี่ พรรคน้อง พร้อมส่งชนทุกเขต
เมื่อเวลา 09.00 น. วันที่ 10 ม.ค. 66 ที่ทำเนียบรัฐบาล นายสันติ พร้อมพัฒน์ รมช.คลัง ในฐานะเลขาธิการพรรคพลังประชารัฐ ให้สัมภาษณ์ถึงการสรรหาว่าที่ผู้สมัคร ส.ส.แทน ส.ส.พลังประชารัฐ ที่ประกาศตัวออกไปว่า ต้องบอกว่าคนที่จะมาแทนในแต่ละเขตนั้นมีมากกว่า 1 คนด้วยซ้ำ และได้มีการคัดเลือกไปเยอะมากแล้ว เมื่อถามว่า ส.ส.ที่ลาออกไปจะกระทบฐานเสียงเดิมหรือไม่ นายสันติ กล่าวว่า คนเก่าที่ไปตัว ส.ส.ส่วนใหญ่ เป็นส.ส.สมัยแรก ซึ่งก็ยังไม่แน่นัก แต่เราก็ได้คนดีๆ มาเยอะมาก เมื่อถามต่อว่า คนที่เข้ามาแทนสามารถชนกับคนเก่า มีโอกาสเป็น ส.ส.มากกว่าคนเดิมใช่หรือไม่ นายสันติ กล่าวว่า มั่นใจ และมั่นใจมากด้วย
เมื่อถามว่า มีการเช็กลิตส์ ส.ส.ที่จะออกจากพรรคพลังประชารัฐล่าสุดแล้วหรือยัง นายสันติ กล่าวว่า ส.ส.มีวุฒิภาวะที่ดี และแต่ละคนก็รู้ถึงการดูแลประชาชน จะไปเช็กลิสต์ยังไง ถ้าพรุ่งนี้เขาจะไปแล้วจะทำอย่างไร ในฐานะที่ตนเป็นเลขาธิการพรรค ทำหน้าที่หาคนดีๆ มาสำรองเอาไว้ เพราะคนดีๆ ที่เราหามามีความตั้งใจ จะเป็นอีกตัวหนึ่งที่จะเป็นหลักประกันว่า ส ส.ที่คิดจะย้ายไปย้ายมาต้องคิดให้ดี
เมื่อถามว่า พรรคพลังประชารัฐ จะมีการหารือเพื่อประกาศให้ พล.อ. ประวิตร วงษ์สุวรรณ เป็นแคนเดตนายกฯ ได้เมื่อไหร่ นายสันติ กล่าวว่า น่าจะเดือนมกราคมนี้ซึ่งจะมีการจัดประชุมใหญ่ จะเป็นวันไหนนั้น 2-3 วันนี้จะมีกำหนด
ถามต่อว่า จะมีชื่อ พล.อ.ประวิตร คนเดียว หรือจะเสนอครบทั้ง 3 รายชื่อ นายสันติ กล่าวว่า แน่นอนเราต้องชูหัวหน้าพรรคของเรา
SPONSORED
00:00/10:16
เมื่อถามย้ำว่า จะชู พล.อ.ประวิตร คนเดียวใช่หรือไม่ นายสันติ กล่าวว่า เพื่อให้ประสบความสำเร็จและมีความมั่นใจควรจะชูเพียงคนเดียว ทั้งนี้ อย่างที่เคยบอกต้องอยู่ที่กรรมการบริหารพรรค แล้วขณะนี้ในพรรคพลังประชารัฐก็มีความเป็นอันหนึ่งอันเดียวกัน
เมื่อถามอีกว่า ต้องถามความสมัครใจของ พล.อ.ประวิตร ด้วยใช่หรือไม่ นายสันติ กล่าวว่า ""ท่านเป็นหัวหน้าพรรคนะ ทำเพื่อบ้านเมืองมาตลอดชีวิต ถ้าหากกรรมการบริหารพรรคเห็นว่าท่านควรจะช่วยเหลือพัฒนาบ้านเมือง การที่ท่านจะเป็นเบอร์หนึ่งในการนำพาเศรษฐกิจความมั่นคงความอยู่ดีกินดีอะไรต่างๆ ของประชาชน จะไม่รับได้ยังไง เพราะท่านเสียสละเพื่อชาติบ้านเมืองมาตลอด""
เมื่อถามว่า ซึ่งต้องมาแข่งกับ พล.อ.ประยุทธ์ จันทร์โอชา นายสันติ กล่าวว่า อย่าไปเรียกว่าแข่งมันอยู่ที่ประชาชนจะเห็นว่า ใครที่สามารถจะเป็นที่พึ่ง ที่หวังไปสร้างอนาคตในชนบท มีความเจริญรุ่งเรืองพัฒนา เพื่อลูกหลานของประชาชน มีศักยภาพในการแข่งขัน เพราะขณะนี้โลกพัฒนาเร็วมาก ถ้าเราไม่ตื่นตัว โดยการสร้างเสริมให้ความรู้ ติดอาวุธให้กับลูกหลาน ต่อไปจะเอาใครมาต่อสู้กับนวัตกรรมโลกที่พัฒนาไปอย่างรวดเร็ว
เมื่อถามต่อว่า แสดงว่า พล.อ.ประวิตร เหมาะสมที่จะเป็นนายกฯ คนต่อไป นายสันติ กล่าวว่า ใช่ เหมาะมาก เพราะ พล.อ.ประวิตร จะบอกว่า เป็นทหารแล้วเรื่องเศรษฐกิจจะเก่งอะไรไหม อันนึงที่พวกเรายังไม่เห็นว่า พล.อ.ประวิตร มีความสามารถคือเรื่องการใช้คนในแต่ละภาคส่วน อย่างการทำเรื่องน้ำ เรื่องที่ดิน ก็จะเห็นว่า พล.อ.ประวิตร ใช้ใคร ท่านทำประสบความสำเร็จ
เมื่อถามว่า พรรครวมไทยสร้างชาติ เปิดตัวเมื่อวันที่ 9 มกราคมที่ผ่านมา ดูแล้วหวั่นไหวหรือไม่ นายสันติ กล่าวว่า ไม่มีอะไรหวั่นไหวหรอก ในอนาคตถ้าใครทำดี เราจะต้องทำดีให้ได้มากกว่า
เมื่อถามว่า ในพื้นที่เลือกตั้งจะมีการเหลื่อมกันระหว่างพรรคพลังประชารัฐและรวมไทยสร้างชาติหรือไม่ มีการมองว่าเป็นฐานเสียงเดียวกัน เพราะถ้าส่งชนกันอาจจะแพ้ทั้งคู่ แล้วตาอยู่ก็จะได้ไป นายสันติ กล่าวว่า เรามั่นใจว่าเรื่องชนกันนั้นมันชนกันทุกพรรคอยู่แล้ว เพราะการเลือกตั้งมีกติกา เราก็คงเข้าใจถ้าหลีกให้กัน ประชาชนจะยอมหรือ ประชาชนก็ไม่ได้เลือก เป็นการไปตัดอำนาจประชาชน เมื่อถามย้ำว่า จะสู้เต็มที่ทุกเขตเลยใช่หรือไม่ นายสันติ กล่าวว่า สู้เต็มที่ เมื่อถามอีกว่า ไม่มีดีลพรรคพี่พรรคน้องเพื่อหลบให้กันใช่หรือไม่ นายสันติ กล่าวว่า ไม่มีแน่นอน
เมื่อถามว่า พรรครวมไทยสร้างชาติกับพรรคพลังประชารัฐ จะจับมือกันได้หรือไม่ นายสันติ กล่าวว่า หัวหน้าพรรคของเราเป็นคนที่มีความสัมพันธ์ที่ดีน่าจะกับทุกคน เรื่องที่เราจะไปรังเกียจพรรคนั้นพรรคนี้รังเกียจ ส.สพรรคนั้นพรรคนี้ มันรังเกียจได้อย่างไรเมื่อประชาชนเลือกมา
เมื่อถามย้ำว่า แสดงว่ายินดีร่วมกับทุกพรรคแม้แต่พรรคเพื่อไทยใช่หรือไม่ นายสันติ กล่าวว่า อย่าเพิ่งไปคิดตรงนั้น เดี๋ยวให้ประชาชนเลือกเรามามากๆ ก่อน ถ้าเลือกเรามาเป็นอันดับหนึ่งได้เสียงเกินครึ่งอย่างนี้ เราก็ไม่มีความจำเป็นที่จะต้องร่วมกับใคร ก็จะได้ใช้นโยบายของพรรคที่มีความตั้งใจ ที่จะประกาศออกมาเร็วๆ นี้ได้เต็มประสิทธิภาพ 100%
เมื่อถามว่า ถ้าอย่างนี้เป็นการปลุกกระแสพลังประชารัฐแลนด์สไลด์ได้เลยหรือไม่ นายสันติ กล่าวว่า พยายามอยู่ แต่ว่าเราไม่คุย.",https://www.thairath.co.th/news/politic/2598920,https://static.thairath.co.th/media/4DQpjUtzLUwmJZZSE5FW20PRVmBJf5DMao0Biyd3QiHx.jpg,รถยนต์ไฟฟ้ารถยนต์ไฟฟ้า 2022รถยนต์ไฟฟ้าในไทยรถพลังงานไฟฟ้าในไทยรถยนต์ไฟฟ้าขนาดเล็กรถยนต์ไฟฟ้า 2565ข่าวรถข่าวรถยนต์ไฟฟ้าข่าวรถใหม่LexusLexud Electrified Sportอาคม รวมสุวรรณ
“เต้ มงคลกิตติ์” ร้อง ปปป.สอบสวนป้าย 33 ล้าน สถานีกลางบางซื่อส่อทุจริตหรือไม่,การเมือง,10 ม.ค. 2566 12:44 น.,"“มงคลกิตติ์” พร้อมคณะ บุกยื่นหนังสือถึง ผู้บังคับการ ปปป. ให้สอบโครงการจัดทำป้ายชื่อสถานีกลางกรุงเทพอภิวัฒน์ 33 ล้านบาท อาจผิดกฎหมายหลายฉบับ ส่อทุจริต ปิดโอกาสเข้าแข่งขันเสนอราคาหรือไม่
เมื่อเวลา 11.00 น. วันที่ 10 ม.ค. 2566 ที่ ศูนย์รับแจ้งความกองบัญชาการตำรวจสอบสวนกลาง ถนนพหลโยธิน จตุจักร กทม. นายมงคลกิตติ์ สุขสินธารานนท์ ส.ส.พรรคไทยศรีวิไลย์ พร้อมคณะ เดินทางมายื่นหนังสือถึง ผู้บังคับการกองบังคับการป้องกันปราบปรามการทุจริตและประพฤติมิชอบ (ผบก.ปปป.) ให้ตรวจสอบกรณีโครงการจัดทำป้ายชื่อสถานีกลางกรุงเทพอภิวัฒน์ และตราสัญลักษณ์ของการรถไฟแห่งประเทศไทย จำนวนกว่า 33 ล้านบาทนั้น ได้ดำเนินการตามระเบียบกระทรวงการคลังว่าด้วยการจัดซื้อจัดจ้างและการบริหารพัสดุภาครัฐ พ.ศ.2560 และพระราชบัญญัติว่าด้วยความผิดเกี่ยวกับการเสนอราคาต่อหน่วยงานของรัฐ พ.ศ.2542 มาตรา 11 เจ้า
หน้าที่ในหน่วยงานของรัฐผู้ใด หรือผู้ได้รับมอบหมาย จากหน่วยงานของรัฐผู้ใด โดยทุจริตทำการออกแบบ กำหนดราคา กำหนดเงื่อนไขหรือกำหนดผลประโยชน์ตอบแทน อันเป็นมาตรฐานในการเสนอราคาโดยมุ่งหมายมิให้มีการแข่งขันในการเสนอราคาอย่างเป็นธรรม หรือเพื่อช่วยเหลือให้ผู้เสนอราคารายใดได้มีสิทธิเข้าทำสัญญากับหน่วยงานของรัฐโดยไม่เป็นธรรม หรือเพื่อกีดกันผู้เสนอราคารายใดมิให้มีโอกาสเข้าแข่งขันในการเสนอราคาอย่างเป็นธรรม ต้องระวางโทษจำคุกตั้งแต่ 5 ปี ถึง 20 ปี หรือจำคุกตลอดชีวิต และปรับตั้งแต่หนึ่งแสนบาทถึงสี่แสนบาทหรือไม่
SPONSORED
00:02/10:16
โดย นายมงคลกิตติ์ กล่าวว่า พรรคฯ ได้รวบรวมหลักฐานจากภาคส่วนต่างๆ เกี่ยวกับการเสนอราคา และวิธีการประมูล เพื่อนำมายื่นแจ้งข้อกล่าวหาต่อกองบังคับการป้องกันปราบปรามการทุจริตและประพฤติมิชอบ (บก.ปปป.) ในวันนี้.",https://www.thairath.co.th/news/politic/2598916,https://static.thairath.co.th/media/4DQpjUtzLUwmJZZSE5FW2z4SnmLFLmuCQVrlr86QZxNb.jpg,Elon Muskอีลอน มัสก์Twitterทวิตเตอร์Twitter Blueข่าวไอทีเรื่องเด่นข่าววันนี้ข่าว Elon Musk ล่าสุดข่าวเกี่ยวกับเทคโนโลยีทวิตเตอร์ บลู
“บิ๊กตู่” ชื่นชมบทบาทครูไทย พร้อมรับดอกกล้วยไม้สัญลักษณ์วันครู,การเมือง,10 ม.ค. 2566 12:01 น.,"นายกฯ รับมอบดอกกล้วยไม้สัญลักษณ์วันครู ชื่นชมบทบาทครูไทย พลังสำคัญในการพัฒนาและสร้างอนาคตประเทศชาติให้เติบโต หวังเด็กไทยเป็นพลเมืองที่ดี มีคุณภาพ และมีศักยภาพ เพื่อร่วมพัฒนาชาติต่อไป
วันที่ 10 มกราคม 2566 เมื่อเวลา 09.00 น. ณ โถงกลาง ตึกสันติไมตรี ทำเนียบรัฐบาล นายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เปิดเผยว่า ก่อนการประชุมคณะรัฐมนตรี นางสาวตรีนุช เทียนทอง รัฐมนตรีว่าการกระทรวงศึกษาธิการ นำคณะผู้บริหารกระทรวงศึกษาธิการ และนักเรียน เข้าพบ พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เพื่อประชาสัมพันธ์การจัดงานวันครู ครั้งที่ 67 พ.ศ.2566 โดยมี พลเอกอนุพงษ์ เผ่าจินดา รัฐมนตรีว่าการกระทรวงมหาดไทย นายธนกร วังบุญคงชนะ รัฐมนตรีประจำสำนักนายกรัฐมนตรี คุณหญิงกัลยา โสภณพนิช รัฐมนตรีช่วยว่าการกระทรวงศึกษาธิการ และนายพีระพันธุ์ สาลีรัฐวิภาค เลขาธิการนายกรัฐมนตรี เข้าร่วมด้วย
นายกรัฐมนตรีรับมอบดอกกล้วยไม้ซึ่งเป็นสัญลักษณ์วันครู และชิปการ์ดในรูปแบบสมาร์ทการ์ด จากนักเรียนโรงเรียนอนุบาลสามเสน และนักเรียนโรงเรียนประถมสาธิต มหาวิทยาลัยราชภัฏพระนคร โดยข้อมูลที่บรรจุอยู่ในชิปการ์ด ประกอบด้วย 1) เพลงวันครู จำนวน 19 บทเพลง 2) สปอตวิทยุวันครู จำนวน 31 สปอต และ 3) ป้ายประชาสัมพันธ์งานวันครู ครั้งที่ 67 พ.ศ.2566
SPONSORED
00:03/10:16
“นายกรัฐมนตรีชื่นชมครูไทยทุกคนซึ่งเป็นผู้ที่มีบทบาท และมีความสำคัญอย่างมากในการพัฒนาการเรียนรู้ของเด็ก เป็นผู้กระตุ้นและสร้างแรงบันดาลใจ เป็นผู้เติมเต็มความรู้และพัฒนาเด็กอย่างรอบด้าน ส่งเสริมและสร้างประสบการณ์ต่างๆ ทั้งในด้านการศึกษาและการดำเนินชีวิต เพื่อเป็นกำลังสำคัญในการพัฒนาประเทศชาติต่อไปในอนาคต และนายกรัฐมนตรีขอให้เด็กๆ เป็นคนดี เดินหน้าไปสู่ความฝันด้วยความมุมานะและความเพียร ตั้งใจเรียนหนังสือ ตอบแทนพระคุณพ่อแม่ และร่วมกันพัฒนาบ้านเมือง พร้อมแสดงความชื่นชมและขอบคุณครูทุกคนที่เสียสละ และมีความตั้งใจแน่วแน่ในการพัฒนาการเรียนรู้ของเด็กไทยมาโดยตลอด และนายกฯ เป็นกำลังใจให้ครูไทยทุกคนในการปฏิบัติหน้าที่เพื่อร่วมกันสร้างและพัฒนาอนาคตของประเทศชาติให้เติบโต เป็นพลเมืองที่ดี มีคุณภาพ และมีศักยภาพสืบต่อไป” นายอนุชา กล่าว
สำหรับงานวันครูประจำปี 2566 จัดขึ้นภายใต้แนวคิด “พลังครู คือ หัวใจของการพลิกโฉมคุณภาพการศึกษา” Teacher’s Power is the Heart of Transforming the Educational Quality มีวัตถุประสงค์เพื่อประกอบพิธีระลึกถึงพระคุณบูรพาจารย์ ส่งเสริมสามัคคีธรรมระหว่างครู และความเข้าใจอันดีระหว่างครูกับประชาชน และส่งเสริมยกย่องเชิดชูเกียรติผู้ประกอบวิชาชีพทางการศึกษาที่ประกอบคุณงามความดี หรือทำคุณประโยชน์ต่อวงการศึกษาให้เป็นที่ประจักษ์แก่สาธารณชน และเป็นแบบอย่างให้เยาวชนรุ่นหลังได้ยึดถือปฏิบัติตาม ซึ่งมีการจัดงานในรูปแบบ Onsite โดยส่วนกลางกำหนดจัดงานระหว่างวันที่ 16-17 มกราคม 2566 ณ หอประชุมคุรุสภาและสนามหญ้าหน้ากระทรวงศึกษาธิการ ส่วนภูมิภาคพิจารณาการจัดกิจกรรมตามความเหมาะสมกับบริบทและสถานการณ์ของแต่ละพื้นที่ และการจัดงานในรูปแบบ Online ผ่านทาง Platform วันครู (www.วันครู.com) ทั้งนี้ นายกรัฐมนตรีได้มอบคำขวัญวันครู ประจำปี 2566 ว่า ครูดี ศิษย์ดี มีอนาคต.",https://www.thairath.co.th/news/politic/2598876,https://static.thairath.co.th/media/4DQpjUtzLUwmJZZSE5FW3O9YQo4HAjdJ6D5NQeEiq2Ur.jpg,Death Strandingเรื่องเด่นDeath Stranding 2Hideo Kojimaฮิเดโอะ โคจิมะหนังภาพยนตร์ภาพยนตร์
"""วีรศักดิ์"" รมช.คมนาคม ส.ส.ภูมิใจไทย มีปัญหาสุขภาพ ขอวางมือการเมือง",การเมือง,10 ม.ค. 2566 11:57 น.,"นายวีรศักดิ์ หวังศุภกิจโกศล รมช.คมนาคม พรรคภูมิใจไทย มีปัญหาสุขภาพ ขอวางมือการเมือง ถอนตัวจากสนามการเมืองนครราชสีมา มั่นใจ ไม่มีผลกระทบ ส.ส. และผู้สมัคร ยังอยู่ครบ ตั้งเป้ายึด 6 เขตเลือกตั้ง
วันที่ 10 ม.ค. รายงานข่าวจากพรรคภูมิใจไทย แจ้งว่า นายวีรศักดิ์ หวังศุภกิจโกศล รัฐมนตรีช่วยว่าการกระทรวงคมนาคม ได้แจ้งกับผู้บริหารพรรคภูมิใจไทย จะยุติบทบาททางการเมือง เพราะมีปัญหาด้านสุขภาพ เป็นโรคหัวใจ แต่จะยังอยู่พรรคภูมิใจไทย และสนับสนุนผู้สมัครรับเลือกตั้งของพรรคภูมิใจไทย ในจังหวัดนครราชสีมา เหมือนเดิม
""เนื่องจาก นายวีรศักดิ์ มีปัญหาด้านสุขภาพ จึงขอยุติบทบาททางการเมือง โดยได้แจ้งเรื่องนี้ให้กับผู้บริหารพรรคภูมิใจไทย ทราบแล้ว""
แหล่งข่าว กล่าวว่า การถอนตัวของนายวีรศักดิ์ ไม่ได้มีผลกระทบกับพรรค และผู้สมัคร แต่อย่างใด เพราะที่ผ่านมาเกือบ 2 ปี นายอนุทินได้เข้ามาดูแลพื้นที่เลือกตั้ง ในฐานะหัวหน้าทีมนครราชสีมา
“ส.ส. และผู้สมัครในเขตเลือกตั้งที่เป็นเป้าหมาย จำนวน 6 คน ยังอยู่ครบ และมีผู้สมัครที่มีโอกาสอีก 3-4 คน การเลือกตั้งที่จะมาถึงเร็วๆ นี้ พรรคภูมิใจไทย ตั้งเป้าจะได้ ส.ส. 6-8 เขตเลือกตั้ง”",https://www.thairath.co.th/news/politic/2598868,https://static.thairath.co.th/media/4DQpjUtzLUwmJZZSE5FW3PIcRrqWxTaMzjFP0Ksi5PFs.jpg,ChatGPTChatGPT คือChatGPT คืออะไรChatGPT ใช้ยังไงChatGPT ใช้อย่างไรวิธีใช้ ChatGPTChatGPT ของใครopenaiแอปแชต
"""อนุทิน"" ตอบปม ปลดหน้ากากอนามัย รับนักท่องเที่ยวจีน มั่นใจในวัคซีน",การเมือง,10 ม.ค. 2566 11:51 น.,"""อนุทิน"" รองนายกฯ และ รมว.สธ. ตอบปมปลดหน้ากากอนามัยรับนักท่องเที่ยวจีน ที่สนามบินเมื่อวาน ชี้ มั่นใจในวัคซีน เพราะฉีดมาแล้ว 6 เข็ม เคยติดโควิดแล้วอาการไม่รุนแรง ไม่หวาดกลัวเท่าเดิม พร้อมฟื้นเศรษฐกิจประเทศ 

วันที่ 10 ม.ค. นายอนุทิน ชาญวีรกูล รองนายกฯ และ รมว.สธ. ตอบคำถามผู้สื่อข่าว กรณีมีการติงเรื่องการไม่ใส่หน้ากากอนามัยในการต้อนรับนักท่องเที่ยวที่สนามบินสุวรรณภูมิ วานนี้ ว่า คนไทยต้องอย่าลืมว่า การที่โควิด-19 เป็นโรคประจำถิ่นแล้วนั้น หมายความว่า คนส่วนใหญ่มีภูมิคุ้มกันต่อโรคแล้ว สำหรับประเทศไทย ตามข้อมูลทางการแพทย์ก็บอกว่า คนมีภูมิแล้วกว่า 90% ดังนั้นการใส่หน้ากากอนามัย จึงควรเป็นไปตามความสมัครใจ ซึ่งทุกคนประเมินเองได้ โดยคำนึงถึงความเสี่ยงส่วนตัวด้วย และอาจมีการกำหนดให้ใส่ในพื้นที่เสี่ยงสูงเช่น โรงพยาบาล ซึ่งมีคนกลุ่มเสี่ยงสูงอยู่มาก นี่คือความสมเหตุสมผลของการปรับมาตรการทั้งโลก
SPONSORED
00:00/‒‒:‒‒
“ในการต้อนรับนักท่องเที่ยว เราก็ตั้งใจที่จะสร้างบรรยากาศที่เป็นมิตรและสร้างความมั่นใจให้กับทุกคน ซึ่งเมื่อไม่ใส่หน้ากากฯ ก็ไม่ได้หมายความว่า จะติดโควิดไม่ได้ แต่ผมฉีดวัคซีนมาหกเข็มแล้ว เคยติดโควิดแล้วไม่มีอาการรุนแรง นั่นคือเหตุผลที่เราฉีดวัคซีนกันไม่ใช่หรือ หากฉีดวัคซีนแล้วยังต้องอยู่กับความหวาดกลัวเท่าเดิม จะฟื้นเศรษฐกิจยังไง ฝากสื่อทำความเข้าใจด้วยครับ เมื่อมีภูมิแล้ว เราก็ควรเห็นหน้าเห็นตา เห็นรอยยิ้มกันได้บ้าง” นายอนุทิน กล่าว",https://www.thairath.co.th/news/politic/2598853,https://static.thairath.co.th/media/4DQpjUtzLUwmJZZSE5FW3PSny36NwljqRE1TL66x0K8v.jpg,Elon Muskอีลอน มัสก์Twitterทวิตเตอร์ข่าว Elon MuskElon Musk twitterข่าว Elon Musk ล่าสุดข่าววันนี้เรื่องเด่นข่าวไอทีข่าวเกี่ยวกับเทคโนโลยี
“สมศักดิ์” พยักหน้ารับยังอยู่กับ พปชร. ยิ้มแทนคำตอบ รทสช.เปิดตัว “ลุงตู่”,การเมือง,10 ม.ค. 2566 11:31 น.,"“สมศักดิ์ เทพสุทิน” ยิ้มแทนคำตอบ หลังพรรครวมไทยสร้างชาติ เปิดตัว “พล.อ.ประยุทธ์” อลังการ แต่พยักหน้ารับสื่อยังอยู่กับพรรคพลังประชารัฐ
วันที่ 10 ม.ค. 2566 เมื่อเวลา 09.30 น. ที่ทำเนียบรัฐบาล นายสมศักดิ์ เทพสุทิน รมว.ยุติธรรม ปฏิเสธตอบคำถามถึงการเปิดตัว พล.อ.ประยุทธ์ จันทร์โอชา นายกรัฐมนตรีและรมว.กลาโหม ในการสมัครเข้าเป็นสมาชิกพรรครวมไทยสร้างชาติ (รทสช.) เป็นอย่างไรบ้าง นายสมศักดิ์ได้แต่เพียงยิ้ม
เมื่อถามว่า จนถึงขนาดนี้ตัดสินใจได้หรือยังว่ายังคงอยู่พรรคพลังประชารัฐหรือไม่ นายสมศักดิ์ ไม่ตอบ แต่พยักหน้ารับ.",https://www.thairath.co.th/news/politic/2598836,https://static.thairath.co.th/media/4DQpjUtzLUwmJZZSE5FW3OgddxMZAbMJ2t0eyklCtePU.jpg,Galaxy S23Samsung Galaxy S23Samsungซัมซุงเรื่องเด่นข่าวเกี่ยวกับเทคโนโลยีข่าวไอทีข่าววันนี้โทรศัพท์มือถือข่าวมือถือGalaxy UnpackedThe new GalaxySamsumg Galaxy UnpackedSamsung UnpackedGalaxy S23 Plus
จับตา ”ดำรงค์ พิเดช” จ่อซบ พรรคสร้างอนาคตไทย หลังได้รับเชิญบรรยายพิเศษ,การเมือง,10 ม.ค. 2566 11:19 น.,"จับตา “ดำรงค์ พิเดช” ส.ส.บัญชีรายชื่อ และอดีตหัวหน้าพรรครักษ์ผืนป่าประเทศไทย ที่ปัจจุบันเปลี่ยนเป็นชื่อพรรคโอกาสไทย จ่อซบ พรรคสร้างอนาคตไทย หลังได้รับเชิญบรรยายแก้ปัญหาสิ่งแวดล้อม วันนี้
วันที่ 10 ม.ค. 66 ผู้สื่อข่าวรายงานความเคลื่อนไหว พรรคสร้างอนาคตไทย (สอท.) ว่า วันเดียวกันนี้ เวลา 13.00 น. พรรคสร้างอนาคตไทย ได้เชิญ นายดำรงค์ พิเดช ส.ส.บัญชีรายชื่อ และอดีตหัวหน้าพรรครักษ์ผืนป่าประเทศไทย ที่ปัจจุบันเปลี่ยนเป็นชื่อพรรคโอกาสไทย มาบรรยายพิเศษเรื่อง “แนวทางในการแก้ไขปัญหาสิ่งแวดล้อม พร้อมการสร้างอาชีพในท้องถิ่น” ที่ห้องประชุมใหญ่ ที่ทำการพรรค สอท. ถนนศรีนครินทร์ โดยมีแกนนำพรรคและสมาชิกพรรคมาร่วมรับฟังด้วย อย่างไรก็ตามการมาบรรยายพิเศษที่พรรคสร้างอนาคตไทยครั้งนี้ของนายดำรงค์ จะเป็นการส่งสัญญาณตัดสินใจมาร่วมกันทำงานทางการเมืองกับพรรคสร้างอนาคตไทยในอนาคตหรือไม่.",https://www.thairath.co.th/news/politic/2598818,https://static.thairath.co.th/media/4DQpjUtzLUwmJZZSE5FW3Owk3UAun1mjsQFMMTo9AXc5.jpg,Netflixเน็ตฟลิกซ์แชร์บัญชีเน็ตฟลิกซ์แชร์รหัสผ่านเน็ตฟลิกซ์ข่าวไอทีเรื่องเด่นข่าววันนี้ข่าวเกี่ยวกับเทคโนโลยี
"""สุชาติ"" รมว.แรงงาน สั่งตรวจสอบเข้ม แรงงานต่างด้าวแย่งอาชีพคนไทย",การเมือง,10 ม.ค. 2566 11:05 น.,"นายสุชาติ ชมกลิ่น รัฐมนตรีว่าการกระทรวงแรงงาน สั่งเข้ม กรมการจัดหางาน ตรวจสอบการทำงานแรงงานต่างด้าว พบฝ่าฝืนทำงานที่ห้าม มีโทษทั้งนายจ้างและลูกจ้าง โดยไม่มีข้อยกเว้น ชี้ มีโทษหนัก 
วันที่ 10 ม.ค. นายสุชาติ ชมกลิ่น รมว.แรงงาน เปิดเผยว่า จากกรณีมีข้อร้องเรียนผ่านสื่อมวลชนว่า มีแรงงานต่างด้าวเข้ามาประกอบอาชีพ เร่ขายสินค้า ขายอาหาร นวดแผนไทย และช่างทำผม ในพื้นที่กรุงเทพมหานคร และปริมณฑลเป็นจำนวนมากนั้น กระทรวงแรงงานขอย้ำเตือนอีกครั้งว่าอาชีพ “ขายสินค้า, ขายอาหาร, นวดแผนไทย และช่างทำผม เป็นอาชีพที่ชาวต่างชาติห้ามทำโดยเด็ดขาด ซึ่งระบุไว้ในประกาศกระทรวงแรงงาน เรื่อง กำหนดงานที่ห้ามคนต่างด้าวทำ หลังทราบเรื่อง ตนไม่นิ่งนอนใจได้มอบหมายให้อธิบดีกรมการจัดหางานลงพื้นที่ปูพรมตรวจสอบการทำงานของแรงงานต่างด้าวและสถานประกอบการอย่างเคร่งครัด โดยเฉพาะกลุ่มแรงงานต่างด้าวที่แย่งอาชีพคนไทย เพื่อตรวจสอบ ควบคุม และดำเนินคดีแรงงานต่างด้าวที่ทำงานผิดกฎหมาย พร้อมประชาสัมพันธ์สร้างการรับรู้ให้นายจ้างสถานประกอบการ และแรงงานต่างด้าวที่เข้ามาทำงานในประเทศไทยปฏิบัติตามกฎหมายอย่างถูกต้อง
“งานที่ห้ามแรงงานต่างด้าวทำมีทั้งสิ้น 40 งาน แบ่งเป็น งานที่ห้ามทำเด็ดขาด 27 งาน และงานที่ให้คนต่างด้าวทำได้โดยมีเงื่อนไข 13 งาน ซึ่งหากตรวจพบการฝ่าฝืนกฎหมาย คนต่างชาติทำงานโดยไม่มีใบอนุญาตทำงานหรือทำงานนอกเหนือสิทธิจะมีโทษปรับตั้งแต่ 5,000 – 50,000 บาท และถูกผลักดันส่งกลับ และในส่วนนายจ้างที่จ้างคนต่างชาติที่ไม่มีใบอนุญาตทำงาน หรือให้คนต่างชาติทำงานนอกเหนือสิทธิจะมีโทษปรับตั้งแต่ 10,000-100,000 บาทต่อคนต่างชาติที่จ้างหนึ่งคน หากกระทำผิดซ้ำต้องมีโทษจำคุกไม่เกิน 1 ปี หรือปรับตั้งแต่ 50,000 – 200,000 บาท หรือทั้งจำทั้งปรับ และห้ามจ้างคนต่างชาติทำงานเป็นเวลา 3 ปี” รัฐมนตรีว่าการกระทรวงแรงงาน กล่าว
SPONSORED
00:00/10:16
ด้าน นายไพโรจน์ โชติกเสถียร อธิบดีกรมการจัดหางาน กล่าวว่า กรมการจัดหางานรับข้อสั่งการจากรัฐมนตรีว่าการกระทรวงแรงงาน โดยมอบหมายกองทะเบียนจัดหางานกลางและคุ้มครองคนหางาน สำนักงานจัดหางานจังหวัด และสำนักงานจัดหางานกรุงเทพมหานครพื้นที่ 1-10 ลงพื้นที่ตรวจสอบการทำงานของคนต่างด้าว นายจ้าง สถานประกอบการ และคนต่างด้าวที่เข้ามาแย่งอาชีพคนไทย โดยปีงบประมาณ 2565 มีการตรวจสอบนายจ้าง/สถานประกอบการ จำนวน 35,258 ราย/แห่ง และดำเนินคดีคนต่างด้าวแย่งอาชีพคนไทย จำนวน 918 คน และปีงบประมาณ พ.ศ. 2566 (1 ต.ค. 65 - 29 ธ.ค. 65) มีการตรวจสอบนายจ้าง/สถานประกอบการ จำนวน 17,476 ราย/แห่ง และดำเนินคดีคนต่างด้าวแย่งอาชีพคนไทย จำนวน 295 คน
“ล่าสุดวันที่ 5 ม.ค. 2566 เจ้าหน้าที่ชุดเฉพาะกิจฯ กรมการจัดหางาน ได้ดำเนินการตรวจแรงงานต่างด้าวแย่งอาชีพคนไทยโดยได้เข้าตรวจสอบนายจ้าง/สถานประกอบการในเขตพื้นที่ จังหวัดนนทบุรีและกรุงเทพมหานคร รวมทั้งสิ้น จำนวน 56 แห่ง/ราย พบแรงงานต่างด้าวสัญชาติเมียนมากระทำความผิดประกอบอาชีพแย่งอาชีพคนไทย จำนวน 8 ราย และได้ควบคุมตัวส่งพนักงานสอบสวน สถานีตำรวจบางขุนเทียนดำเนินคดีในข้อหาเป็นคนต่างด้าวทำงานนอกเหนือจากที่มีสิทธิ์จะทำได้ตามมาตรา 8 แห่ง พระราชกำหนดการบริหารจัดการการทำงานของคนต่างด้าว พ.ศ. 2560 แก้ไขเพิ่มเติม (ฉบับที่ 2) พ.ศ. 2561”
ทั้งนี้ สำหรับผู้ที่พบเห็นคนต่างด้าวทำงานนอกเหนือสิทธิหรือพบเห็นการจ้างคนต่างด้าวทำงานโดยผิดกฎหมาย สามารถแจ้งเบาะแสหรือร้องทุกข์ได้ที่ สำนักงานจัดหางานจังหวัดทุกจังหวัด สำนักงานจัดหางานกรุงเทพมหานครพื้นที่ 1-10 หรือ ที่สายด่วนกระทรวงแรงงาน โทร. 1506 กด 2 กรมการจัดหางาน หรือสายด่วน 1694 กรมการจัดหางาน หรือแจ้งเบาะแสโดยตรงที่กองทะเบียนจัดหางานกลางและคุ้มครองคนหางาน โทร. 02 354 1729",https://www.thairath.co.th/news/politic/2598775,https://static.thairath.co.th/media/4DQpjUtzLUwmJZZSE5FW79QVL7BEomdqmUOC0POB5e5v.jpg,Elon Muskอีลอน มัสก์Twitterทวิตเตอร์Elon Musk ซื้อ twitterข่าว Elon MuskElon Musk twitterข่าว Elon Musk ล่าสุดข่าววันนี้เรื่องเด่นข่าวไอทีข่าวเกี่ยวกับเทคโนโลยีเทสลาTesla
"""อนุทิน"" ไม่เลือกข้างใคร ไม่ว่า ""ลุงตู่-ลุงป้อม"" ขอทำงานให้ ""ภูมิใจไทย""",การเมือง,10 ม.ค. 2566 10:49 น.,"""อนุทิน"" รองนายกฯ และ รมว.สธ. ในฐานะหัวหน้าพรรคภูมิใจไทย ไม่เทข้าง ""ลุงป้อม"" ไม่เลือกข้าง ""ลุงตู่"" ขอทำงานให้ ""ภูมิใจไทย"" อนาคตจะเป็นอย่างไรให้ประชาชนตัดสิน
วันที่ 10 ม.ค. 2566 นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข หัวหน้าพรรคภูมิใจไทย กล่าวตอบคำถามผู้สื่อข่าวภายหลังจากชัดเจนแล้วว่า พลเอกประยุทธ์ จันทร์โอชา นายกรัฐมนตรี ได้สมัครเข้าเป็นสมาชิกพรรครวมไทยสร้างชาติ (รทสช.) ว่า ก็ขอให้ท่านประสบความสำเร็จในเส้นทางการเมือง
ต่อคำถามเรื่องจะเลือกใคร ระหว่าง พลเอกประยุทธ์ กับ พลเอกประวิตร วงษ์สุวรรณ รองนายกรัฐมนตรี หัวหน้าพรรคพลังประชารัฐนั้น นายอนุทิน ตอบว่า ไม่เลือกข้างใคร เป็นหัวหน้าพรรคภูมิใจไทย ก็ทำพรรค สร้างพรรคให้เข้มแข็ง ทำงานให้ประชาชน ให้ประชาชนเชื่อมั่นในตัวพรรคเราเองดีกว่า
นักข่าวถามย้ำว่า หลังเลือกตั้ง พรรคจะกำหนดทิศทางอย่างไร นายอนุทิน ตอบว่า ต้องดูผลการเลือกตั้ง ต้องฟังเสียงประชาชน ประชาชนจะเป็นคนบอกเราเองว่าเราจะต้องไปตรงไหน
""ตอนนี้อย่าเพิ่งรีบคิดอะไรมาก พลเอกประยุทธ์ ลงมาทำงานการเมืองก็ถือว่าเป็นอีกหนึ่งตัวเลือกของประชาชน คนไทยก็ได้รับผลประโยชน์เพราะในสนามเลือกตั้งมี Option มากขึ้น ส่วนพรรคภูมิใจไทยต้องทำงานอย่างเต็มที่ให้ประชาชนเห็นฝีมือ ให้เขาเลือกเราที่ผลงาน พรรคเราเป็นพรรคพูดแล้วทำ จุดแข็งคือการเสนออะไรไว้ แล้วทำได้จริง ก็หวังว่าประชาชนจะไว้วางใจ"" นายอนุทิน กล่าว...",https://www.thairath.co.th/news/politic/2598745,https://static.thairath.co.th/media/4DQpjUtzLUwmJZZSE5FW79Oakk6CJdOaHGMb1QoGrECP.jpg,MetaMetaverseReality LabsMark ZuckerbergVirtual realityMeta Quest ProQuest Storeเมตาเมตาเวิร์สมาร์ค ซัคเคอร์เบิร์กข่าวไอทีเรื่องเด่นข่าววันนี้ข่าวเกี่ยวกับเทคโนโลยี
เปิดค่าใบอนุญาต-ภาษีสุราพื้นบ้าน ครม.อนุมัติ 3 ร่างกฎหมายหนุนผู้ผลิตรายเล็ก,เศรษฐกิจ,11 ม.ค. 2566 08:48 น.,"ครม.เห็นชอบร่างกฎหมาย 3 ฉบับเก็บค่าธรรมเนียมใบอนุญาตผลิตสุรา พิกัดอัตราภาษี-อากรแสตมป์ใหม่ให้สอดคล้องกับกฎกระทรวงการผลิตสุรา พ.ศ. 2565 เปิดโอกาสผู้ผลิตสุราขนาดเล็ก และสุราพื้นบ้าน สุราแช่ฉบับละ 360 บาท ผลิตสุรากลั่น 1,500 บาท ส่วนกรณีเพื่อการค้า สุราแช่ใบอนุญาตฉบับละ 1,800–3,600 บาท สุรากลั่น ฉบับละ 7,500–15,000 บาท
น.ส.ไตรศุลี ไตรสรณกุล รองโฆษกประจำสำนักนายกรัฐมนตรี กล่าวว่า ที่ประชุมคณะรัฐมนตรี (ครม.) เห็นชอบร่างกฎหมาย 3 ฉบับให้สอดคล้องกับกฎกระทรวงการผลิตสุรา พ.ศ. 2565 ซึ่งมีผลบังคับ 2 พ.ย.65 เพื่อเป็นการเพิ่มโอกาสการพัฒนาของผู้ผลิตสุราขนาดเล็ก และสุราพื้นบ้าน ฉบับแรก ร่างกฎกระทรวงกำหนดค่าธรรมเนียมและยกเว้นค่าธรรมเนียมการอนุญาตตามกฎหมายว่าด้วยภาษีสรรพสามิต (ฉบับที่...) พ.ศ. ...กำหนดค่าธรรมเนียมการอนุญาตที่มีการจัดเก็บจริงสำหรับการอนุญาตผลิตสุราที่มิใช่เพื่อการค้า (กำหนดใหม่ เดิมไม่มี) และการอนุญาตผลิตสุราเพื่อการค้า รวมถึงกำหนดค่า ธรรมเนียมกรณีเปลี่ยนแปลงสถานที่ตั้งโรงงานผลิตสุรา (กำหนดใหม่ เดิมไม่มี) ดังนี้
1.ใบอนุญาตผลิตสุราที่มิใช่เพื่อการค้าใบอนุญาตผลิตสุราแช่ ฉบับละ 360 บาท ส่วนใบอนุญาตผลิตสุรากลั่นฉบับละ 1,500 บาท
SPONSORED
2.ใบอนุญาตผลิตสุราเพื่อการค้า กรณีใบอนุญาตผลิตสุราแช่ แยกเป็นสุราแช่ที่ไม่ใช่สุราแช่ชนิดเบียร์ที่ผลิตจากโรงงานอุตสาหกรรมสุราขนาดเล็ก (เพิ่มใหม่) ซึ่งใช้เครื่องจักรที่มีกำลังรวมหรือเทียบเท่าต่ำกว่า 5 แรงม้า หรือใช้คนงานน้อยกว่า 7 คน หรือกรณีใช้ทั้งเครื่องจักรและคนงาน ใบอนุญาตฉบับละ 1,800 บาท ส่วนสุราแช่ที่ไม่ใช่สุราแช่ชนิดเบียร์ที่ผลิตจากโรงงานอุตสาหกรรมสุราขนาดกลาง (เพิ่มใหม่) ซึ่งใช้เครื่องจักรตั้งแต่ 5 แรงม้า แต่น้อยกว่า 50 แรงม้า หรือใช้คนงานตั้งแต่ 7 คน แต่น้อยกว่า 50 คน หรือใช้ทั้งเครื่องจักรและคนงาน ค่าใบอนุญาตฉบับละ 3,600 บาท ส่วนสุราแช่ชนิดเบียร์และสุราแช่ชนิดอื่นนอกหนือจากข้างต้น ฉบับละ 60,000 บาท
ส่วนใบอนุญาตผลิตสุราเพื่อการค้า กรณีผลิตสุรากลั่น 1.สุรากลั่นชนิดสุราขาวที่ผลิตจากโรงงานอุตสาหกรรมสุราขนาดเล็ก ใบอนุญาตฉบับละ 7,500 บาท 2.สุรากลั่นชนิดสุราขาวที่ผลิตจากโรงงานอุตสาหกรรมสุราขนาดกลาง ใบอนุญาตฉบับละ 15,000 บาท ส่วนสุรากลั่นทุกชนิดนอกเหนือจากข้างต้น ใบอนุญาตฉบับละ 60,000 บาท ส่วนอัตราค่าธรรมเนียมการอนุญาตที่มีการจัดเก็บสำหรับกรณีที่มีการเปลี่ยนแปลงสถานที่ตั้งโรงงานผลิตสุราที่ระบุไว้ในใบอนุญาตครั้งละ 1 ใน 4 ของค่าธรรมเนียมใบอนุญาตประเภทนั้นๆ
ร่างกฎหมายฉบับที่ 2 ได้แก่ ร่างกฎกระทรวงกำหนดพิกัดอัตราภาษีสรรพสามิต (ฉบับที่...) พ.ศ. ...กำหนดอัตราภาษีสำหรับสินค้าสุราแช่ที่ผลิตโดยไม่ใช่การค้า ได้แก่ เบียร์ ไวน์ และสปาร์คกลิ้งไวน์ที่ทำจากองุ่น สุราแช่ผลไม้ที่มีส่วนผสมขององุ่นหรือไวน์องุ่น และสุราแช่ชนิดอื่นๆ และสำหรับสินค้าสุรากลั่นที่ผลิตโดยมิใช่เพื่อการค้า ได้แก่ สุราขาวและสุรากลั่นชนิดอื่นๆ โดยกำหนดอัตราภาษีสรรพสามิตสำหรับการผลิตสุราที่ไม่ใช่เพื่อการค้า โดยในส่วนของอัตราตามมูลค่านั้นให้คิดที่ 0% สำหรับการผลิตสุราทุกประเภท
แต่สำหรับอัตราภาษีตามปริมาณนั้น ให้คิดในอัตราเท่ากับสินค้าสุราชนิดเดียวกันที่ผลิตเพื่อการค้า โดยสุราแช่ แยกเป็น 1.สุราแช่ชนิดเบียร์ อัตราภาษีต่อปริมาณ 1 ลิตรแห่งแอลกอฮอล์บริสุทธิ์ หน่วยละ 430 บาท 2.สุราแช่ชนิดไวน์และสปาร์คกลิ้งไวน์ที่ทำจากองุ่น หน่วยละ 1,500 บาท 3.สุราแช่ชนิดสุราแช่ผลไม้ที่มีส่วนผสมขององุ่นหรือไวน์องุ่น แยกเป็นที่มีแรงแอลกอฮอล์ไม่เกิน 7 ดีกรี ขนาดบรรจุไม่เกิน 0.330 ลิตร หน่วยละ 150 บาท และชนิดอื่นๆหน่วยละ 900 บาท และ 4.สุราแช่ชนิดอื่นๆ นอกจากที่กล่าวมาในข้อ 1-3 หน่วยละ 150 บาท
สุรากลั่น แยกเป็น 1.สุรากลั่นชนิดสุราขาว อัตราภาษีต่อปริมาณ 1 ลิตรแห่งแอลกอฮอล์บริสุทธิ์ หน่วยละ 155 บาท 2.สุรากลั่นชนิดอื่นๆ หน่วยละ 255 บาท ทั้งนี้ กระทรวงการคลังยืนยันว่าจะไม่ก่อให้เกิดผลกระทบต่อรายได้รัฐ เนื่องจากเป็นอัตราภาษีสรรพสามิตใหม่ ไม่ได้เป็นการลดอัตราภาษีจากอัตราที่จัดเก็บอยู่ ซึ่ง ณ ปี 2565 กรมสรรพสามิตจัดเก็บภาษีสำหรับสินค้าสุราทั้งที่ผลิตในราชอาณาจักรและที่นำเข้าจากต่างประเทศรวม 144,295.30 ล้านบาท
สำหรับร่างกฎหมายฉบับที่ 3 ได้แก่ ร่างกฎกระทรวงกำหนดชนิดและลักษณะของแสตมป์สรรพสามิตและเครื่องหมายแสดงการเสียภาษีของทางราชการ (ฉบับที่...) พ.ศ. ...โดยร่างกฎหมายฉบับนี้มีการปรับถ้อยคำให้สอดคล้องกับถ้อยคำในกฎกระทรวงการผลิตสุรา พ.ศ. 2565 โดยเปลี่ยนเป็น “แสตมป์สุราสำหรับสุราแช่หรือสุรากลั่นที่ผลิตจากโรงงานอุตสาหกรรมสุราขนาดเล็กที่ใช้เครื่องจักร...และโรงงานอุตสาหกรรมสุราขนาดกลางที่ใช้เครื่องจักร”",https://www.thairath.co.th/business/economics/2599765,https://static.thairath.co.th/media/00_A5B2599765C1E480.jpg,
เลิกข้อบังคับรับวัคซีนก่อนเดินทาง กทพ.ปรับประกาศเข้าประเทศไทย,เศรษฐกิจ,11 ม.ค. 2566 08:40 น.,"นายศักดิ์สยาม ชิดชอบ รัฐมนตรีว่าการกระทรวงคมนาคม เปิดเผยว่า ตามที่กระทรวงสาธารณสุขปรับมาตรการในการเข้าประเทศไทยสำหรับผู้โดยสารระหว่างประเทศใหม่ กระทรวงคมนาคม โดยสำนักงานการบินพลเรือนแห่งประเทศไทย หรือ กพท.จึงได้ออกประกาศข้อกำหนดในการเข้าประเทศสำหรับผู้โดยสารระหว่างประเทศนักบิน หรือ NOTAM ฉบับปรับปรุงใหม่ โดยให้ยกเลิกข้อกำหนดการรับวัคซีนก่อนเดินทางเข้าประเทศไทย
ทั้งนี้ ผู้โดยสารที่มาจากประเทศที่กำหนดผลตรวจ RT-PCR TEST จะต้องมีประกันสุขภาพวงเงินไม่น้อยกว่า 10,000 ดอลลาร์สหรัฐ ครอบคลุมการรักษาโควิดตลอดช่วงระยะเวลาเดินทางในไทยและบวกเพิ่มอีก 7 วัน แบ่งเป็นผู้มาประกอบภารกิจ รวมถึงลูกเรือ นักเรียน อาจจะใช้หนังสือรับรองจากหน่วยงานเจ้าภาพหรือเอกสารแสดงถึงการมีประกันรูปแบบอื่นรับรองแทน ส่วนผู้โดยสารที่ไม่มีประกันสุขภาพจะไม่เป็นเหตุของการถูกปฏิเสธการขึ้นเครื่อง แต่เจ้าหน้าที่ด่านกักกันจะสุ่มตรวจเอกสารรับรองประกันสุขภาพหากพบว่าไม่มีประกันสุขภาพ จะต้องซื้อประกันสุขภาพก่อนเข้าเมือง ผู้โดยสารที่ถือหนังสือเดินทางไทย และผู้โดยสารที่เปลี่ยนเครื่องหรือต่อเครื่องได้รับการยกเว้นจากการตรวจสอบเอกสารประกันสุขภาพ มีผลตั้งแต่เวลา 08.00 น. ของวันที่ 10 ม.ค.66 ถึงเวลา 23.59 น.ของวันที่ 31 ม.ค.66
“สายการบินต้องยึดตามข้อกำหนดและปฏิบัติตามคู่มือแนวทางตามความเหมาะสม เช่น ขอให้ผู้โดยสารสวมใส่หน้ากาก ยกเว้นช่วงรับประทานอาหาร หรือในภาวะฉุกเฉิน ผู้โดยสารที่มีอาการโควิด-19 ระหว่างเดินทาง จะได้รับการแนะนำให้ตรวจการติดเชื้อเมื่อมาถึงจุดหมาย”.
SPONSORED",https://www.thairath.co.th/business/economics/2599755,https://static.thairath.co.th/media/00_A5B2599755C1E480.jpg,
คาดส่งออกไทยปี 66 สาหัสโต 1% ต่ำสุดในรอบ 3 ปี,เศรษฐกิจ,11 ม.ค. 2566 08:01 น.,"นายอัทธ์ พิศาลวานิช ผู้อำนวยการศูนย์ศึกษาการค้าระหว่างประเทศ มหาวิทยาลัยหอการค้าไทย เปิดเผยถึงผลการวิเคราะห์ทิศทางการส่งออกไทยปี 66 ภายใต้ปัจจัยเสี่ยงและปัจจัยที่ต้องติดตามต่างๆว่า คาดว่ามูลค่าการส่งออกของไทยปี 66 จะอยู่ที่ 295,203 ล้านเหรียญสหรัฐฯขยายตัว 1.0% หรือมีช่วงคาดการณ์ระหว่าง 290,819-296,665 ล้านเหรียญฯ ติดลบ 0.5% ถึงบวก 1.5% ต่ำสุดในรอบ 3 ปีนับจากปี 63 เป็นต้นมา และชะลอตัวลงจากปี 65 ที่คาดขยายตัวได้ถึง 6.5-7.5% มูลค่า 289,686-292,281 ล้านเหรียญฯ
สาเหตุที่คาดการณ์การส่งออกไทยชะลอตัวลงจากปี 65 เพราะมีปัจจัยเสี่ยงหลายประการที่ส่งผลกระทบต่อการขยายตัว ได้แก่ 1.เศรษฐกิจโลกและเศรษฐกิจคู่ค้าที่ชะลอตัว 2.ปัญหาสงครามรัสเซีย-ยูเครนที่ยืดเยื้อ 3.ราคาน้ำมันยังอยู่ในระดับที่สูง 4.อัตราเงินเฟ้อปี 66 ยังอยู่ในระดับสูงแม้ลดลงจากปี 65 และ 5.ราคาวัตถุดิบและสินค้ามีแนวโน้มเพิ่มสูงขึ้นในอัตราที่ลดลง เป็นต้น “คาดว่าไตรมาสแรกปีนี้ การส่งออกไทยยังคงชะลอตัวอยู่ เพราะมีแรงเฉื่อยมาตั้งแต่ปลายไตรมาส 3 และไตรมาส 4 คาดว่า ไตรมาส 1 การขยายตัวมีโอกาสติดลบ 2% ถึงติดลบ 3% เมื่อเทียบกับช่วงเดียวกันของปี 65”.",https://www.thairath.co.th/business/economics/2599728,https://static.thairath.co.th/media/00_A5B2599728C1E480.jpg,
"""โบลโซนารู"" อดีตผู้นำบราซิลล้มป่วยแอดมิต รพ.ที่สหรัฐฯ ท่ามกลางการประท้วงรุนแรง",ต่างประเทศ,10 ม.ค. 2566 08:41 น.,"อดีต ปธน.บราซิล ""ฌาอีร์ โบลโซนารู"" ล้มป่วยเข้าแอดมิต รพ.ในรัฐฟลอริดา ท่ามกลางสถานการณ์ปราบปรามกลุ่มผู้สนับสนุนเขาที่ออกมาประท้วงรุนแรง รัฐบาลประกาศภาวะฉุกเฉินถึงปลายเดือนรวบผู้ประท้วง 1,500 คน
เว็บไซต์ข่าวบีบีซี รายงานว่า เมื่อวันที่ 9 ม.ค. 2566 นายฌาอีร์ โบลโซนารู อดีตประธานาธิบดีบราซิล เข้ารับการรักษาตัวที่โรงพยาบาลใกล้กับเมืองออร์ลันโด รัฐฟลอริดา ของสหรัฐฯ จากอาการปวดบริเวณช่องท้อง ตามการเปิดเผยผ่านอินสตาแกรมส่วนตัวของ นางมิเชล โบลโซนารู ภรรยาของเขา
รายงานข่าวระบุว่า ก่อนหน้านี้นายโบลโซนารูเคยถูกลอบทำร้ายร่างกาย โดนแทงที่บริเวณท้องอาการสาหัสเมื่อปี 2561 และหลังจากนั้นบางครั้งเขาก็จะมีอาการปวดในช่องท้อง อย่างไรก็ตาม แหล่งข่าวที่เป็นคนใกล้ชิดของครอบครัวโบลโซนารู เปิดเผยว่า อาการป่วยของนายโบลโซนารูไม่มีอะไรน่าวิตก
นายโบลโซนารู เดินทางเยือนสหรัฐฯ ตั้งแต่เมื่อเกือบ 2 สัปดาห์ก่อน และไม่ได้เข้าร่วมร่วมพิธีสาบานตนรับตำแหน่งของประธานาธิบดีลูลา เพื่อส่งมอบสายสะพายประธานาธิบดีตามธรรมเนียมการเปลี่ยนผ่านตำแหน่งผู้นำของประเทศ ขณะที่ข่าวการล้มป่วยของอดีตผู้นำบราซิลมีขึ้นหลังจากกลุ่มผู้สนับสนุนเขาจำนวนหลายพันคนได้ออกมาชุมนุมประท้วงไม่ยอมรับผลการเลือกตั้งที่นายโบลโซนารูพ่ายแพ้ ออกมาก่อเหตุจลาจลในกรุงบราซิเลีย บุกอาคารรัฐสภา และเข้าล้อมบริเวณทำเนียบประธานาธิบดี ทำให้ประธานาธิบดีลูอิซ อินาซิโอ ลูลา ดา ซิลวา สั่งกองกำลังเนชันแนล การ์ด ออกมาดูแลความสงบเรียบร้อย และมีการจับกุมผู้ประท้วงกว่า 1,500 ราย
ขณะที่การเดินทางเยือนสหรัฐฯ ของนายโบลโซนารู ทำให้เกิดคำถามถึงท่าทีของรัฐบาลสหรัฐฯ ภายใต้การนำของประธานาธิบดีโต ไบเดน โดยนายวาคิน คาสโตร ผู้แทนพรรคเดโมแครต กล่าวว่า นายโบลโซนาโรไม่ควรอยู่ในฟลอริดา และสหรัฐฯ ไม่ควรเป็นที่ลี้ภัยให้กับบุคคลที่เป็นต้นตอการก่อการร้ายภายในประเทศบราซิล และเขาควรถูกส่งกลับประเทศโดยเร็ว
SPONSORED
หลังจากเกิดสถานการณ์ประท้วงรุนแรงบุกอาคารที่ทำการรัฐบาล ทางด้านประธานาธิบดีลูลา พร้อมด้วยประธานศาลฎีกา ประธานสภาผู้แทนราษฎร และประธานวุฒิสภา ได้ออกแถลงการณ์ร่วม ประณามเหตุประท้วงรุนแรงโดยฝีมือของกลุ่มผู้สนับสนุนนายโบลโซนารู โดยระบุว่า บราซิลไม่ยอมรับการก่อการร้าย อาชญากรรมและความพยายามให้เกิดการล้มล้างรัฐบาลอย่างที่กำลังเกิดขึ้น.",https://www.thairath.co.th/news/foreign/2598631,https://static.thairath.co.th/media/Dtbezn3nNUxytg04aoTsK2QzubcQssAwfLoMwib2NwuJ51.jpg,
"อังกฤษปล่อย ""เครื่องบินยิงจรวดส่งดาวเทียม"" เป็นครั้งแรก หวังเสริมศักยภาพกองทัพ",ต่างประเทศ,10 ม.ค. 2566 08:40 น.,"อังกฤษปล่อยเครื่องบินโบอิ้ง747 สายการบิน ""เวอร์จิ้น แอตแลนติก"" ที่ถูกนำมาดัดแปลง ติดจรวดส่งดาวเทียมขนาดเล็ก 9 ดวง หวังพัฒนาต่อยอดเสริมศักยภาพของกองทัพในอนาคต
เว็บไซต์ข่าวสกายนิวส์ รายงานว่าเมื่อวันที่ 9 ม.ค. 2566 อังกฤษปล่อยเครื่องบินโบอิ้ง747 สายการบิน ""เวอร์จิ้น แอตแลนติก"" ที่ถูกนำมาดัดแปลง ติดจรวด ""เวอร์จิ้น ออร์บิท"" ไว้ที่บริเวณใต้ปีกเครื่องบินด้านซ้าย โดยเครื่องบินทะยานขึ้นจากสนามบินคอร์นวอล ทางตะวันตกเฉียงใต้ของประเทศ และจะปล่อยจรวดลำนี้ ซึ่งบรรทุกดาวเทียมขนาดเล็กจำนวน 9 ดวง ออกไปสู่วงโคจร
โดยเครื่องบินจะปล่อยจรวดที่ระดับความสูง 35,000 ฟุตเหนือมหาสมุทรแอตแลนติก เพื่อให้จรวดได้ทำการปล่อยดาวเทียมเล็ก 9 ดวงที่จะถูกใช้ประโยชน์ด้านการทหารและพลเรือน สู่วงโคจร ก่อนที่เครื่องบินจะบินกลับมาลงจอดที่สนามบินคอร์นวอล
นับเป็นครั้งแรกที่มีการปล่อยดาวเทียมบนแผ่นดินอังกฤษ และเป็นครั้งแรกที่มีการใช้เทคโนโลยีการปล่อยดาวเทียมแบบใหม่ นอกจากนี้ยังนับเป็นการปล่อยจรวดในอังกฤษเป็นครั้งแรกของ ""เวอร์จิ้น ออร์บิท"" ที่ก่อตั้งโดยนายริชาร์ด แบรนด์สัน มหาเศรษฐีพันล้านชาวอังกฤษ หลังประสบความสำเร็จในการปล่อยจรวดแบบนี้มาแล้ว 4 ครั้งในสหรัฐฯ
ภารกิจนี้ดำเนินการภายใต้ความร่วมมือระหว่างสำนักงานอวกาศอังกฤษ กองทัพอากาศ บริษัทเวอร์จิ้น ออร์บิท และสภาการเมืองคอร์นวอล ซึ่งเดิมทีมีกำหนดปล่อยดาวเทียมเมื่อปลายปีที่แล้ว แต่ต้องเลื่อนออกไปด้วยปัญหาทางเทคนิกและการออกใบอนุญาตล่าช้า.",https://www.thairath.co.th/news/foreign/2598636,https://static.thairath.co.th/media/Dtbezn3nNUxytg04aoTsK2Q0a6XUCpcEWWrzRgrj9lQfWF.jpg,
เครื่องหมายในถ้ำเชื่อมโยงใช้ปฏิทินจันทรคติ,ต่างประเทศ,10 ม.ค. 2566 08:01 น.,"ปฏิทินจันทรคติ (Lunar calendar) คือวิธีนับวันและเดือนโดยถือเอาการเดินของดวงจันทร์เป็นหลัก ซึ่งปฏิทินรูปแบบนี้ใช้กันในสมัยโบราณ เช่น วางแผนช่วงเวลาออกทำประมง หว่านเมล็ดพันธุ์ เก็บเกี่ยวผลิตผล แต่ก็ยังมีการสืบสานใช้มาถึงปัจจุบันเช่นกัน อย่างในการพยากรณ์ทางโหราศาสตร์
เมื่อเร็วๆนี้ มีทีมวิจัยอิสระกลุ่มเล็กๆส่วนหนึ่งมาจากมหาวิทยาลัยเดอรัมในอังกฤษ ได้ถอดรหัสเครื่องหมายจากภาพวาดในถ้ำที่วาดโดยนักล่ายุคน้ำแข็งเมื่อหลายหมื่นปีก่อน โดยระบุว่า ในภาพยุคน้ำแข็งกว่า 600 ภาพบนผนังถ้ำและวัตถุบางอย่างมีหลักฐานเป็นตัวเลขและอ้างอิงถึงปฏิทิน ทีมเผยว่า หลังจากศึกษามาหลายปี ก็พบว่าเครื่องหมายเหล่านี้สอดคล้องกับพฤติกรรมตามฤดูกาลของสัตว์ เช่น การผสมพันธุ์ การให้กำเนิด ทีมตั้งข้อสังเกตว่าข้อมูลดังกล่าวมีความสำคัญมากสำหรับนักล่าในยุคแรกๆ เพราะสิ่งนี้จะช่วยในการติดตามว่าสัตว์ชนิดใดที่จะถูกฆ่าได้ง่ายที่สุดในช่วงเวลาที่กำหนดไว้
ทีมวิจัยยังพบว่า ข้อมูลตามฤดูกาลที่วาดบนผนังสามารถแบ่งออกเป็น 13 ช่วง ซึ่งตรงกับปีปฏิทินจันทรคติ เชื่อว่านี่คือหลักฐานของการใช้ปฏิทินจันทรคติเป็นครั้งแรก อีกทั้งยังพบเครื่องหมายบางอย่าง เช่น สัญลักษณ์รูปตัว Y ที่เกิดจากการเพิ่มเส้นแบ่งไปยังอีกเส้นหนึ่ง หมายถึงการให้กำเนิด อย่างไรก็ตาม นักวิจัยมองว่ายังต้องทำงานอีกมากในการศึกษาศิลปะบนผนังถ้ำ และยังมีเครื่องหมายที่ยังไม่ได้รับการถอดรหัสอีกมาก.
Credit: Cambridge Archaeological Journal (2023). DOI: 10.1017/S0959774322000415
SPONSORED",https://www.thairath.co.th/news/foreign/2598320,https://static.thairath.co.th/media/Dtbezn3nNUxytg04aoTsKrs8k4wlNyH3Zq1wAKTBn53c8q.jpg,
ประมวลภาพหนุ่มสาวญี่ปุ่นเฉลิมฉลองในวันบรรลุนิติภาวะ 2566,วัฒนธรรม,9 ม.ค. 2566 20:30 น.,"วันที่ 9 มกราคม 2566 เป็นวันบรรลุนิติภาวะของหนุ่มสาวชาวญี่ปุ่นที่มีอายุครบ 20 ปี ซึ่งจะพากันแต่งชุดกิโมโนหรือชุดสูทเพื่อเฉลิมฉลองการเข้าสู่วัยผู้ใหญ่เต็มตัวในวันนี้
วันบรรลุนิติภาวะ หรือ เซจิน โนะ ฮิ (Seijin no Hi) เป็นวันสำคัญของหนุ่มสาวชาวญี่ปุ่นวันหนึ่งในชีวิตที่มีครั้งเดียว เมื่ออายุครบ 20 ปี จะถือว่าหนุ่มสาวเหล่านี้ ได้ก้าวสู่การเป็นผู้ใหญ่อย่างเต็มตัวแล้ว โดยพิธีการสำคัญในวันนี้จะมีการมอบประกาศนียบัตร และให้โอวาทโดยทางราชการ แก่วัยรุ่นที่มาร่วมงาน ที่เป็นผู้ใหญ่รุ่นใหม่ทุกคน
SPONSORED
ในวันนี้ หญิงสาวญี่ปุ่นที่บรรลุนิติภาวะมักนิยมจะสวมกิโมโนแบบพิเศษที่เรียกว่า ฟุริโซเดะ ซึ่งเป็นกิโมโนที่เป็นทางการที่สุดสำหรับหญิงโสดและจะสวมได้ก็ต่อเมื่อบรรลุนิติภาวะแล้วเท่านั้น รวมทั้งยังสื่อถึงความเป็นผู้ใหญ่และพร้อมที่จะแต่งงาน ขณะที่ชายหนุ่มญี่ปุ่นจะสวมฮากามะหรือเสื้อสูทแบบตะวันตก หลังพิธีบรรลุนิติภาวะเสร็จสิ้น ผู้เข้าร่วมพิธีมักจะเดินทางต่อไปวัดหรือศาลเจ้าเพื่อขอพร และไปถ่ายรูปเป็นที่ระลึก หรือดื่มสังสรรค์ต่อในช่วงกลางคืน
สำหรับวันบรรลุนิติภาวะของญี่ปุ่นจะตรงกับวันจันทร์ที่ 2 ของเดือนมกราคมของทุกปี และถือว่าเป็นวันหยุดราชการด้วย จึงกลายเป็นวันหยุดต่อเนื่อง 3 วันติดต่อกัน เสาร์ อาทิตย์ และจันทร์ จึงนิยมเรียกช่วงวันหยุดนี้ว่า ซูเปอร์มันเดย์ เพราะเป็นวันหยุดแรกของปีหลังจากเทศกาลปีใหม่
ทั้งนี้ วันบรรลุนิติภาวะมีมาตั้งแต่สมัยเอโดะ ในสมัยนั้นจะเรียกพิธีบรรลุนิติภาวะนี้ว่า เกมปุกุ (Genpuku) และมีการพัฒนารูปแบบและพิธีการเรื่อยมา จนกระทั่งในปี 2491 ได้กำหนดวันบรรลุนิติภาวะอย่างเป็นทางการ โดยกำหนดเป็นวันที่ 15 มกราคม ของทุกปี ก่อนที่จะเปลี่ยนเป็นวันจันทร์ที่ 2 ของเดือนมกราคมในปี 2543 เป็นต้นมา
SPONSORED
ข้อมูลอ้างอิง : สมาคมส่งเสริมเทคโนโลยี (ไทย-ญี่ปุ่น)",https://www.thairath.co.th/lifestyle/culture/2598450,https://static.thairath.co.th/media/Dtbezn3nNUxytg04aoTsK6P3v6musUnY2kWehMX82vOtQ7.jpg,
ผู้เชี่ยวชาญ ชี้ โอมิครอน XBB ยังไม่ได้เป็นสายพันธุ์หลักระบาดในจีน,ต่างประเทศ,9 ม.ค. 2566 18:48 น.,"ผู้เชี่ยวชาญโรคติดต่อในจีน เผยเชื้อโอมิครอน สายพันธุ์ย่อย XBB ยังไม่ได้เป็นสายพันธุ์หลักที่ระบาดในจีน ชี้ตอนนี้จีนมีความเสี่ยงเพิ่มขึ้นจากผู้ป่วยโควิด-19 ที่เดินทางมาจากต่างประเทศ
เมื่อ 9 ม.ค. 2566 สำนักข่าวซินหัวรายงาน นายเฉิน เชา ผู้เชี่ยวชาญจากสถาบันควบคุมและป้องกันโรคจากเชื้อไวรัสแห่งชาติ (IVDC) สังกัดศูนย์ควบคุมและป้องกันโรคของจีน เปิดเผยเมื่อวันอาทิตย์ (8 ม.ค.) ว่าขณะนี้ เชื้อโควิด-19 ชนิดกลายพันธุ์ สายพันธุ์โอมิครอน สายพันธุ์ย่อย XBB ยังไม่ได้กลายเป็นสายพันธุ์หลักที่แพร่ระบาดในจีน และจะไม่ส่งผลให้เกิดการระบาดวงกว้างในประเทศช่วงนี้
นายเฉินกล่าวระหว่างการแถลงข่าว ซึ่งจัดโดยกลไกร่วมป้องกันและควบคุมโรคโควิด-19 แห่งคณะรัฐมนตรีจีน ว่าแอนติบอดีหรือภูมิคุ้มกันที่สร้างขึ้นในบุคคลที่เพิ่งติดเชื้อโควิด-19 สายพันธุ์ย่อย BA.5.2 และ BF.7 จะปกป้องพวกเขาจากเชื้อโอมิครอน สายพันธุ์ย่อย XBB ได้ในระดับหนึ่ง
นายเฉินยังกล่าวเสริมว่า ตอนนี้จีนเผชิญความเสี่ยงเพิ่มขึ้นจากกรณีผู้ป่วยโรคโควิด-19 ที่มาจากต่างประเทศ ซึ่งเผชิญกับการระบาดของเชื้อโอมิครอน สายพันธุ์ย่อย XBB อย่างไรก็ตาม ทางการจีนได้เสริมสร้างระบบการเฝ้าระวังเชื้อโอมิครอน ชนิดกลายพันธุ์ และเตรียมแผนการรับมือแบบตรงจุดแล้ว
ที่มา : Xinhua
SPONSORED
00:03/10:16",https://www.thairath.co.th/news/foreign/2598393,https://static.thairath.co.th/media/Dtbezn3nNUxytg04aoTsKrxBIOWrdT8JTXffVBQsLqXFBQ.jpg,
เจ้าชายแฮร์รี่เขย่าราชวงศ์อังกฤษ ออก TV ปกป้องการตัดสินใจออกหนังสือ SPARE,ต่างประเทศ,9 ม.ค. 2566 16:32 น.,"เจ้าชายแฮร์รี่ ให้สัมภาษณ์ทีวี ปกป้องการตัดสินใจออกหนังสือบันทึกความทรงจำ SPARE ที่กำลังสั่นสะเทือนราชวงศ์อังกฤษอีกครั้ง และไม่วายแสดงความเห็นพาดพิงสมาชิกราชวงศ์องค์อื่นๆ และปกป้องเมแกน เช่นเคย
เมื่อ 9 ม.ค. 2566 สำนักข่าวต่างประเทศรายงาน เจ้าชายแฮร์รี่ ดยุกแห่งซัสเซกซ์ พระชนมายุ 38 พรรษา ให้สัมภาษณ์รายการของสถานีโทรทัศน์ ITV ของอังกฤษ ที่ออกอากาศเมื่อค่ำวันที่ 8 มกราคม ที่ผ่านมา ตามเวลาท้องถิ่น ปกป้องการตัดสินพระทัยออกหนังสือบันทึกความทรงจำ SPARE ว่าเนื่องจากพยายามจะเขียนเรื่องราวในชีวิตของพระองค์ด้วยตนเอง หลังจาก 38 ปีที่ผ่านมา เรื่องราวของพระองค์ถูก ‘ปั่นและบิดเบือน’ โดยบุคคลอื่น
ในระหว่างที่เจ้าชายแฮร์รี่ให้สัมภาษณ์กับทอม แบรดบีย์ พิธีกรรายการของสถานีโทรทัศน์ ITV เพื่อโปรโมตหนังสือ SPARE ซึ่งกำลังสั่นสะเทือนราชวงศ์อังกฤษอีกครั้งนั้น เจ้าชายแฮร์รี่ ยังคงกล่าวหาสมาชิกราชวงศ์อังกฤษ กำลัง ‘เข้านอนกับปิศาจ’ เพื่อให้ขึ้นปกนสพ.แท็บลอยด์ พร้อมกันนั้นเจ้าชายแฮร์รี่ยังอ้างว่า พระราชินีคามิลลา ซึ่งเป็นแม่เลี้ยงของพระองค์ได้เปิดเผยบทสนทนาส่วนตัวกับสื่อ อีกทั้งครอบครัวของพระองค์ได้สมคบกันเพื่อทำให้เมแกนเจ็บปวดและระทมทุกข์
SPONSORED
หนังสือบันทึกความทรงจำ SPARE ของเจ้าชายแฮร์รี่ เตรียมวางจำหน่ายวันที่ 10 มกราคม 2566
นอกจากนั้น เจ้าชายแฮร์รี่ยังคงย้ำในเรื่องที่สมาชิกราชวงศ์อังกฤษมีความกังวลถึงเรื่องสีผิวบุตรของพระองค์ที่ขณะนั้นยังไม่เกิด หลังจากเสกสมรสกับเมแกน นักแสดงหญิงอเมริกัน ซึ่งเรื่องนี้เจ้าชายแฮร์รี่และเมแกนเคยพูดถึงเป็นครั้งแรก ขณะให้สัมภาษณ์กับโอปราห์ วินฟรีย์ พิธีกรหญิงอเมริกันคนดังเมื่อปี 2563 แต่ทั้งคู่ก็ไม่ได้ระบุว่าสมาชิกราชวงศ์อังกฤษที่แสดงความกังวลเกี่ยวกับสีผิวบุตรของเจ้าชายแฮร์รี่กับเมแกนนั้นเป็นใคร
เจ้าชายแฮร์รี่ ยังกล่าวว่า เรื่องนี้เป็นตัวอย่างของการมีอคติโดยไม่รู้ตัวมากกว่าการเหยียดเชื้อชาติสีผิว ซึ่งพระองค์คิดว่าสมาชิกราชวงศ์อังกฤษจำเป็นต้อง ‘เรียนรู้และเติบโต’ เพื่อที่จะได้เป็นส่วนหนึ่งของวิธีแก้ไขมากกว่าเป็นส่วนหนึ่งของปัญหา เพราะไม่เช่นนั้นแล้ว การมีอคติโดยไม่รู้ตัวจะแปรเปลี่ยนขึ้นไปสู่การเหยียดเชื้อชาติ โดยเฉพาะอย่างยิ่ง เมื่อเป็นสมาชิกราชวงศ์ จะต้องมีความรับผิดชอบ และประชาชนได้ยกให้มีมาตรฐานสูงกว่าคนอื่นๆ
ที่มา : Channelnewsasia",https://www.thairath.co.th/news/foreign/2598195,https://static.thairath.co.th/media/Dtbezn3nNUxytg04aoTsKvl5mzwAK1kyNj7S2yZkqtB6QE.jpg,
"""แจ็ค หม่า"" เตรียมถอนตัวควบคุม ""แอนต์กรุ๊ป"" ฟินเทคยักษ์ใหญ่",ต่างประเทศ,9 ม.ค. 2566 16:02 น.,"แจ็ค หม่า ประกาศสละสิทธิ์การควบคุมแอนต์ กรุ๊ป (Ant Group) ธุรกิจการเงินในเครือข่าย ขณะที่เขาเริ่มถอยห่างจากอาณาจักรออนไลน์มากขึ้น หลังการปราบปรามทางเทคโนโลยีอย่างไม่เคยปรากฏมาก่อนในจีน
แอนต์กรุ๊ป (Ant Group) บริษัทฟินเทคยักษ์ใหญ่ของจีนแจ้งว่า นายแจ็ค หม่า ผู้ก่อตั้งบริษัทจะสละการควบคุมบริษัทด้วยการลดสัดส่วนสิทธิในการออกเสียง และกำลังปรับเปลี่ยนโครงสร้างเจ้าของบริษัท เพื่อไม่ให้มีผู้ถือหุ้นรายใดมีอำนาจควบคุมบริษัท ไม่ว่าจะเป็นรายเดียวหรือร่วมกับฝ่ายอื่น
บริษัทจะให้สิทธิแก่บุคคล 10 คน ซึ่งรวมถึงผู้ก่อตั้ง ผู้บริหาร และพนักงาน เพื่อมีสิทธิออกเสียงอย่างเป็นอิสระ ขจัดการควบคุมการลงคะแนนใน แอนต์ กรุ๊ป ของแจ็ค หม่า อย่างสิ้นเชิง แอนต์กรุ๊ประบุด้วยว่า กำลังทำการปรับเปลี่ยนเพื่อเดินหน้าสร้างเสถียรภาพให้แก่โครงสร้างบริษัทและทำให้การพัฒนาระยะยาวมีความยั่งยืน โดยจะไม่กระทบต่อผลประโยชน์ของผู้ถือหุ้นแต่อย่างใด
ทั้งนี้ แอนต์ กรุ๊ป ดำเนินธุรกิจ ""อาลีเพย์"" ระบบการชำระเงินออนไลน์ขนาดใหญ่ของจีน ซึ่งทำให้การชำระเงินด้วยเงินสด เช็ค และบัตรเครดิต ถูกลดความสำคัญลง
แอนต์กรุ๊ป ระบุว่า โครงสร้างเดิมมีความซับซ้อน ซึ่งแสดงให้เห็นว่านายหม่าถือหุ้นทางอ้อมอยู่ร้อยละ 53.46 ถือว่าเป็นบุคคลผู้ควบคุมบริษัท แต่หลังจากปรับเปลี่ยนแล้วนายหม่าจะมีสิทธิออกเสียงเพียงร้อยละ 6.2 เท่านั้น
แจ็ค หม่า วัย 58 ปี อดีตครูสอนภาษาอังกฤษ ผู้ก่อตั้งอาลีบาบา ยักษ์ใหญ่ด้านอี-คอมเมิร์ซของจีน เริ่มหายหน้าไปจากสังคมตั้งแต่ถูกรัฐบาลจีนล่มแผนการนำแอนต์กรุ๊ปไปเสนอขายหุ้นไอพีโอ (IPO) ที่ฮ่องกงในปี 2563 หลังจากแสดงความเห็นวิพากษ์วิจารณ์ว่าธนาคารทั่วไปมีความคิดเทียบเท่ากับ ""โรงรับจำนำ""
SPONSORED
นักวิเคราะห์บางคนมองว่าเป็นความพยายามของรัฐบาลจีนที่จะลดทอนอำนาจของอาลีบาบาที่มีมากเกินไป รวมถึงแจ็ค หม่า ที่มีชื่อเสียงมากเกินไป
นอกจากนี้อาลีบาบา ยังถูกรัฐบาลจีนสั่งปรับมากเป็นประวัติการณ์ถึง 2,750 ล้านดอลลาร์สหรัฐ หรือราว 92,757 ล้านบาท ในข้อหาพฤติกรรมอันไม่เป็นธรรม ขณะที่สื่อต่างประเทศรายงานว่า เขาเดินทางมาไทยเมื่อสัปดาห์ที่ผ่านมา หลังจากปรากฏตัวตามงานการกุศลและไปพักค้างในต่างประเทศเป็นครั้งคราว.",https://www.thairath.co.th/news/foreign/2598203,https://static.thairath.co.th/media/Dtbezn3nNUxytg04aoTsKsctUDyikYH6T2gWdXAv7ehh9i.jpg,
สุดหวาดเสียว หนุ่มอินเดียหวิดสิ้นชื่อ พลัดตกรถไฟจนถูกลากไปกับขบวนรถ (คลิป),ต่างประเทศ,9 ม.ค. 2566 15:05 น.,"เกิดเหตุระทึกขณะหนุ่มใหญ่ชาวอินเดียกำลังรีบขึ้นรถไฟที่กำลังเคลื่อนตัวออกจากชานชาลา แต่กลับพลาดท่าตกจากรถไฟ และถูกลากไปพร้อมกับขบวนรถในรัฐพิหาร
ภาพเหตุการณ์ที่กระทรวงรถไฟของอินเดียแชร์ในโลกโซเชียลมีเดียจะเห็นวินาทีชีวิตสุดหวาดเสียวของหนุ่มใหญ่ชาวอินเดียรายหนึ่งที่พยายามจะกระโดดขึ้นรถไฟ ในขณะที่รถไฟกำลังออกตัวจากชานชาลาแห่งหนึ่งในเมืองปูร์เนียร์ รัฐพิหาร แต่เขากลับก้าวพลาดทำให้ตัวเขาตกไปอยู่ในร่องระหว่างขบวนรถและชานชาลา ขณะที่เสื้อผ้าของเขาก็ไปเกี่ยวเข้ากับขบวนรถทำให้ถูกลากไปกับรถไฟที่กำลังวิ่งอยู่ เคราะห์ยังดีที่ขณะนั้นนายซานจีฟ คูมาร์ ซิงห์ ตำรวจรถไฟที่ปฏิบัติหน้าที่อยู่ เห็นเหตุการณ์และรีบเข้าไปช่วยเหลือดึงตัวเขาออกมาได้ทันเวลาก่อนที่เขาจะตกลงไปในร่องถูกรถไฟทับตาย โดยชายผู้เคราะห์ร้ายได้รับบาดเจ็บที่ขาจากเหตุการณ์ครั้งนี้
หลังจากคลิปนี้มีการแชร์ออกไปชาวเน็ตต่างเข้ามาคอมเมนต์แสดงความคิดเห็นจำนวนมาก โดยส่วนใหญ่ยกย่องความกล้าหาญของตำรวจรถไฟที่เข้าช่วยเหลือชายคนดังกล่าวได้อย่างทันท่วงที ขณะที่ชาวเน็ตอีกส่วนหนึ่งต่างบอกตรงกันว่า พฤติกรรมของชายคนดังกล่าวเสี่ยงเกินไป และไม่ควรจะวิ่งขึ้นหรือลงจากรถไฟในขณะที่รถไฟกำลังแล่นเช่นนั้น เพราะอาจจะเกิดอันตรายได้.
ที่มา : NDTV
SPONSORED",https://www.thairath.co.th/news/foreign/2598146,https://static.thairath.co.th/media/Dtbezn3nNUxytg04aoTsKvso0kMqWOmSW1DkAlxnMUvRCD.jpg,
คนงานผลิตชุดตรวจโควิดในจีนประท้วง หลังถูกเลิกจ้าง,ต่างประเทศ,9 ม.ค. 2566 14:45 น.,"วิดีโอที่โพสต์บนสื่อสังคมออนไลน์แสดงให้เห็นภาพเหตุการณ์ที่ผู้ประท้วงหลายร้อยคนปะทะกับตำรวจในภาคกลางของจีนระหว่างการประท้วงเมื่อวันเสาร์ที่โรงงานผลิตชุดตรวจหาเชื้อโควิด-19 
การประท้วงเริ่มขึ้นในวันเสาร์หลังจากมีการประกาศปลดพนักงานและข้อพิพาทเรื่องค่าจ้างอย่างกะทันหัน ที่บริษัทซีไบโอ ซึ่งเป็นบริษัทที่เชี่ยวชาญด้านน้ำยาตรวจวิเคราะห์และอุปกรณ์ในหลอดทดลอง ที่ตั้งอยู่ที่เมืองฉงชิ่งทางตะวันตกเฉียงใต้ของจีน
การยุตินโยบายโควิดเป็นศูนย์ของจีนทำให้ข้อกำหนดสำหรับการทดสอบหาเชื้อลดลงทั่วประเทศ
ในวิดีโอหนึ่ง คนงานหลายร้อยคนรวมตัวกันอยู่นอกโรงงาน บางคนตะโกนว่า ""คืนเงินให้พวกเรา"" และปรากฏภาพกล่องชุดทดสอบแอนติเจนกระจายเกลื่อนพื้น ภาพจากคลิปวิดีโอยังแสดงให้เห็นว่า ผู้ประท้วงขว้างเก้าอี้ ลังไม้ และกรวยจราจร ใส่กลุ่มตำรวจปราบจลาจลที่ประจำการอยู่ในที่เกิดเหตุ ทำให้เจ้าหน้าที่ต้องล่าถอย
คำบรรยายในวิดีโอยังระบุข้อความว่า ""การที่คุณต้องจ่ายเงินคืนหากคุณเป็นหนี้คนอื่น เป็นสิ่งที่ถูกต้องและเป็นสิ่งที่คุณควรจะทำ นี่คือแนวทางของการเรียกร้องเงินเดือนที่เราไม่ได้รับ"" 
กระทู้ออนไลน์ระบุว่า การประท้วงเริ่มต้นขึ้นในเช้าวันเสาร์ เมื่อคนงานได้รับแจ้งว่าพวกเขาถูกเลิกจ้างโดยมีผลในทันที และเงินเดือนไม่เป็นตามที่ตกลงกันไว้กับบริษัทนายหน้าหาคนงาน
แม้ว่าการเดินขบวนประท้วงทางการเมืองแทบจะไม่เกิดขึ้นในจีน แต่การประท้วงเกี่ยวกับปัญหาแรงงานและการประท้วงที่พุ่งเป้าไปยังบริษัทใดบริษัทหนึ่งก็เกิดขึ้นบ่อยครั้ง
SPONSORED
00:03/10:16
นโยบายโควิดเป็นศูนย์ที่เข้มงวดของจีน ได้นำไปสู่การประท้วงทั่วประเทศเมื่อเดือนพฤศจิกายน และรัฐบาลได้ประกาศยกเลิกข้อจำกัดส่วนใหญ่หลังจากนั้นไม่นาน.",https://www.thairath.co.th/news/foreign/2598108,https://static.thairath.co.th/media/Dtbezn3nNUxytg04aoTsKvqvrRYOm4c5ZzPxn96shewTNB.jpg,
อุทาหรณ์ พ่อออสซี่สตาร์ตรถทิ้งไว้ รถถูกขโมยไปพร้อมกับลูกน้อยที่หลับอยู่เบาะหลัง,ต่างประเทศ,9 ม.ค. 2566 13:36 น.,"พ่อชาวออสซี่แทบลมจับ หลังลูกวัย 2 ขวบ ถูกโจรขโมยไปพร้อมกับรถ ขณะจอดติดเครื่องลงไปซื้อของ
อีกหนึ่งเหตุการณ์อุทาหรณ์สำหรับผู้ปกครองที่ชอบติดเครื่องยนต์รถและจอดทิ้งไว้เพื่อลงไปซื้อของ โดยทิ้งลูกน้อยเอาไว้ในรถเพียงลำพัง เพราะเพียงชั่วไม่กี่วินาทีก็อาจจะถูกหัวขโมยแอบขึ้นรถและขับหนีไปได้ง่ายๆ พร้อมกับแก้วตาดวงใจของคนเป็นพ่อและแม่ โดยเหตุการณ์ล่าสุดนี้เกิดขึ้นที่เมืองเมลเบิร์น ประเทศออสเตรเลีย หลังจากที่คุณพ่อรายหนึ่งจอดรถติดเครื่องยนต์ไว้ในลานจอดรถ เพื่อจะลงไปซื้อไอศกรีมเพียงไม่กี่นาที เนื่องจากลูกน้อยวัย 2 ขวบ กำลังนอนหลับอยู่ในคาร์ซีตหลังรถ โดยในช่วงที่พ่อเดินลงจากรถไปซื้อของห่างจากรถไปเพียง 30-40 เมตร กลับมีหัวขโมยแอบขึ้นรถและขับรถหลบหนีไป
หลังตำรวจได้รับแจ้งเหตุ ต่างก็กระจายกำลังออกตามหารถยนต์ยี่ห้อโฟล์คสวาเกนคันสีเทาคันดังกล่าว ก่อนที่จะได้รับแจ้งจากพลเมืองดีว่าพบเด็กร้องไห้อยู่บนรถที่ถูกจอดทิ้งไว้บนท้องถนนที่มีรถขวักไขว่ ไม่ไกลจากจุดเกิดเหตุ เคราะห์ดีที่เด็กน้อยยังคงอยู่หลังรถเช่นเดิมโดยไม่ได้รับอันตรายใดๆ
โดยขณะนี้ตำรวจกำลังเร่งหาตัวหัวขโมยที่ก่อเหตุดังกล่าว และขอความร่วมมือประชาชนที่เห็นเหตุการณ์ช่วยแจ้งเบาะแสเพิ่มเติมด้วย โดยพบว่ามีกล้องวงจรปิดสามารถจับภาพเป็นหลักฐานขณะที่คนร้ายเป็นชายวัยประมาณ 20 ปี มีหนวด ผมยาวประบ่า สวมหมวกแก๊ปสีขาว สวมเสื้อยืดสีดำ และกางเกงขาสั้น มีการนำบัตรเครดิตที่อยู่บนรถไปรูดใช้งานในร้านแมคโดนัลด์ ซึ่งเบื้องต้นเชื่อว่าหัวขโมยรายนี้น่าจะซุ่มดูพฤติกรรมของพ่อเด็ก เมื่อพบว่าไม่มีการล็อกรถจึงฉวยโอกาสขณะเผลอ เพื่อหวังขโมยรถ แต่เมื่อพบว่ามีเด็กอยู่ด้วย จึงทิ้งรถพร้อมเด็กไว้ และนำไปแต่บัตรเครดิต โดยหากถูกจับกุมได้ หัวขโมยรายนี้จะถูกตั้งข้อหาประมาทจนอาจจะเกิดอันตรายต่อชีวิตผู้อื่น.
SPONSORED
ที่มา : ไนน์นิวส์",https://www.thairath.co.th/news/foreign/2598038,https://static.thairath.co.th/media/Dtbezn3nNUxytg04aoTsKwtJnheA6zrxGV0FIbV99t6p8W.jpg,
รัสเซียล้างแค้น โวยิงมิสไซล์ถล่มค่ายทหารยูเครน ตายเป็นเบือกว่า 600 ศพ,ต่างประเทศ,9 ม.ค. 2566 12:53 น.,"รัสเซียโว ล้างแค้นยิงมิสไซล์โจมตีค่ายทหารยูเครน ในเมืองครามาทอร์สก์ ตายเป็นเบือกว่า 600 ศพ แก้แค้นให้กับทหารรัสเซียที่ถูกยูเครนโจมตี คืนส่งท้ายปีเก่าเข้าวันปีใหม่ แต่ยูเครนปัดไม่มีทหารตาย
เมื่อ 9 ม.ค. 2566 สำนักข่าวต่างประเทศรายงาน กระทรวงกลาโหมรัสเซีย ออกแถลงการณ์ อ้าง กองทหารรัสเซียในยูเครนได้ปฏิบัติการโจมตียิงขีปนาวุธถล่มค่ายทหารชั่วคราวของยูเครน ที่เมืองครามาทอร์สก์ ในแคว้นโดเนตสก์ ทางภาคตะวันออกของยูเครน เป็นเหตุให้ทหารยูเครนเสียชีวิตกว่า 600 ศพ
กระทรวงกลาโหมรัสเซีย ระบุว่า ปฏิบัติการโจมตีค่ายทหารชั่วคราว ซึ่งมีทหารประมาณ 1,300 นายในครั้งนี้ เป็นการ ‘แก้แค้น’ ตอบโต้ที่กองทัพยูเครนได้ยิงมิสไซล์โจมตีวิทยาลัยอาชีวะในแคว้นโดเนตสก์ ซึ่งทหารรัสเซียใช้เป็นที่พำนักชั่วคราวในคืนส่งท้ายปีเก่าเข้าวันปีใหม่ เป็นเหตุให้ทหารรัสเซียเสียชีวิตกว่า 80 ศพ ขณะที่ยูเครนอ้างทหารรัสเซียเสียชีวิตคราวเดียวนับ 400 ศพ ซึ่งเป็นการสูญเสียทหารจากการถูกโจมตีในคราวเดียวมากที่สุดนับตั้งแต่ประธานาธิบดีวลาดิเมียร์ ปูตินทำสงครามในยูเครนตั้งแต่ 24 ก.พ. 2565
อย่างไรก็ตาม เจ้าหน้าที่กองทัพยูเครนได้ปฏิเสธคำกล่าวอ้างดังกล่าวของรัสเซีย โดยยืนยันว่าไม่มีผู้บาดเจ็บ หรือเสียชีวิตจากการที่รัสเซียโจมตีเมืองครามาทอร์สก์เมื่อคืนวันที่ 8 มกราคม ที่ผ่านมา ซึ่งตรงกับการเปิดเผยของ นาย Pavlo Kyrylenko หัวหน้าฝ่ายบริหารแคว้นโดเนตสก์ ที่กล่าวเมื่อเช้าวันอาทิตย์ที่ผ่านมา ว่ารัสเซียได้ยิงจรวด 7 ลูกมาโจมตีเป้าหมายต่างๆ ในเมืองครามาทอสก์ รวมทั้งสถาบันการศึกษา โรงงาน ได้รับความเสียหาย แต่ไม่มีผู้เสียชีวิต.
SPONSORED
ที่มา : Aljazeera",https://www.thairath.co.th/news/foreign/2597995,https://static.thairath.co.th/media/Dtbezn3nNUxytg04aoTrQH9rAWMiRA0NrUrfyrYYpeN4GX.jpg,
ส่องดูเรือนเพาะชำดาวฤกษ์ในกลุ่มดาวงู,ต่างประเทศ,9 ม.ค. 2566 10:01 น.,"เมื่อคนโบราณมองขึ้นไปบนท้องฟ้ายามค่ำคืน พวกเขาจะเห็นดวงดาวดารดาษ ที่ชวนให้จินตนาการเป็นรูปร่างแบบต่างๆ เช่น ชาวกรีกโบราณตั้งชื่อกลุ่มดาวกลุ่มหนึ่งว่า “งู” (Serpent) เนื่องจากแลดูแล้วมีโครงสร้างคล้ายคลึงกับ “งู” ทว่า สิ่งที่ผู้คนเหล่านั้นไม่สามารถมองเห็นได้ก็คือที่ปลายหางของกลุ่มดาวแห่งนี้ มีวัตถุทางดาราศาสตร์ที่น่าทึ่งมากมาย
แต่ปัจจุบันมนุษย์ได้สร้างเครื่องมือที่ทำให้เห็นสิ่งที่ไม่เคยเห็นมาก่อน ล่าสุด กล้องโทรทรรศน์วิสตา (VISTA-Visible and Infrared Survey Telescope for Astronomy) ที่หอดูดาวพารานัล ของหอดูดาวท้องฟ้าซีกใต้แห่งยุโรปในชิลี เผยภาพดวงดาวนับไม่ถ้วนที่กระจายอยู่เบื้องหลังการเรืองแสงสีส้มจางๆของเนบิวลา Sh2-54 ซึ่งเป็นกลุ่มก๊าซและฝุ่นจำนวนมหาศาลที่ช่วยก่อกำเนิดดาวฤกษ์ เปรียบเสมือนเรือนเพาะชำดวงดาวทารกที่สวยงามน่าตื่นตาโดยตั้งอยู่ในกลุ่มดาวงู
เนบิวลา Sh2-54 อยู่ห่างเราออกไปประมาณ 6,000 ปีแสง ซึ่งการที่แสงอินฟราเรดสามารถผ่านชั้นฝุ่นที่หนาทึบได้โดยแทบไม่มีสิ่งกีดขวาง ภาพใหม่นี้จึงเผยให้เห็นดวงดาวมากมายที่ซ่อนอยู่หลังม่านฝุ่น ทำให้มีประโยชน์อย่างยิ่งต่อการศึกษาสิ่งที่เกิดขึ้นในพื้นที่เลี้ยงดูดาวฤกษ์ได้อย่างละเอียดกว่าเดิม และจะให้ข้อมูลสำคัญในการทำความเข้าใจถึงวิวัฒนาการของดาวฤกษ์.
SPONSORED
Credit: ESO/VVVX",https://www.thairath.co.th/news/foreign/2597491,https://static.thairath.co.th/media/Dtbezn3nNUxytg04aoTrQfNTiAJbNJ2dLTduzZGWBYj86D.jpg,
ปมชู้สาวโยงนาทีตาย ส.อบต.สุราษฎร์ฯ คนร้ายประกบรถรัวยิงโหด 8 นัด,อาชญากรรม,9 ม.ค. 2566 17:36 น.,"คนร้ายซิ่งเก๋งประกบก่อนรัวยิง สมาชิก อบต.อิปัน จ.สุราษฎร์ฯ 8 นัดดับสยองคารถ หลังออกจากร้านข้าวต้มห่างจุดเกิดเหตุ 800 เมตร ได้ไม่กี่นาที ตำรวจคาดปมชู้สาว ส่งชุดสืบติดตามหญิงสาวที่วิดีโอคอลกับผู้ตายก่อนเกิดเหตุ

เมื่อเวลา 23.38 น. วันที่ 8 ม.ค. 66 พ.ต.ท.ภูเบศ ทองเหี่ยง สว.สอบสวน สภ.พระแสง รับแจ้งเหตุมีผู้ถูกยิงเสียชีวิตในรถยนต์ เหตุเกิดบนถนนภายในหมู่บ้าน พื้นที่หมู่ 1 ต.อิปัน เยื้องอู่สุรพลการช่าง จึงรายงานผู้บังคับบัญชาทราบ ก่อนเดินทางไปตรวจสอบที่เกิดเหตุพร้อมด้วย พ.ต.อ.พรณรงค์ การอรชัย ผกก. เจ้าหน้าที่พิสูจน์หลักฐาน 8 ชุดสืบสวน และหน่วยกู้ภัยสยามรวมใจปู่อินทร์
ที่เกิดเหตุพบรถกระบะตอนเดียว ยี่ห้อโตโยต้า รุ่นรีโว้ 4x4 สีบรอนซ์ ทะเบียน ผต 6545 สุราษฎร์ธานี จอดอยู่กลางถนนยังเปิดไฟหน้ารถไว้ เครื่องยนต์เบรกมือถูกดึงไว้ ด้านนอกตัวรถประตูฝั่งคนขับมีรอยถูกยิงกระสุนปืนประมาณ 8 รู ส่วนที่นั่งคนขับพบศพนายบุญธรรม พุฒสุขขา หรือ อบต.ชู อายุ 53 ปี อยู่บ้านเลขที่ 33 หมู่ที่ 4 ต.อิปัน อ.พระแสง จ.สุราษฎร์ธานี เป็นสมาชิก อบต.อิปัน ถูกยิงเสียชีวิตในสภาพนั่งฟุบเอนไปทางซ้ายมือ มีบาดแผลถูกยิงกระสุนเข้าที่ลำคอ ต้นแขนขวา แผ่นหลัง ต้นขาขวา น่องขวา และเท้าขวา ในรถพบหัวกระสุนปืน ขนาด .38 จำนวน 2 หัวตกอยู่บนพื้นวางเท้าคนขับ และอีก 1 หัวฝังในประตูรถข้างคนขับจึงเก็บไว้เป็นหลักฐาน
SPONSORED
00:02/10:16
ต่อมาเวลา 10.50 น. พ.ต.อ.วัฒนา เบ้าศรี ผกก.สส.ภ.จว.สุราษฎร์ธานี นำตำรวจชุดสืบสวน ลงตรวจพื้นที่ถนนพระแสง - เคียนซา ที่เกิดเหตุบริเวณหน้าอู่สุรพลการช่าง พบเศษกระจกแตกอยู่ริมถนน และรอยคราบเลือดจำนวนหนึ่ง โดยมีชาวบ้านใกล้ที่เกิดเหตุได้ยินเสียงปืนดังหลายนัด จากการตรวจสอบกล้องวงจรปิดบริเวณหน้าที่เกิดเหตุพบเมื่อมีรถกระบะผู้เสียชีวิตขับผ่านได้มีรถยนต์คนร้ายขับตามมาติดๆ และมีเสียงปืนดัง 7-8 นัด
สอบสวนเบื้องต้นทราบว่าผู้ตายมีอาชีพทำสวน และเป็นสมาชิกองค์การบริหารส่วนตำบลอิปัน ก่อนเกิดเหตุทราบว่าผู้ตายออกจากร้านข้าวต้ม ห่างจากจุดเกิดเหตุไปประมาณ 800 เมตร โดยเพื่อนที่มาด้วยกันระบุว่า ขณะขับรถออกจากร้านข้าวต้มผู้ตายได้ใช้โทรศัพท์ ระบบวิดีโอคอล กับเพื่อนสาวคนหนึ่ง จนมาทราบอีกครั้งว่านายบุญธรรม ถูกยิงเสียชีวิตบนรถยนต์
อย่างไรก็ตามจากการสืบสวนของเจ้าหน้าที่พบว่า เมื่อผู้ตายขับรถมาถึงจุดเกิดเหตุ ได้มีรถเก๋งสีขาว ลักษณะแต่งซิ่ง และท่อไอเสียมีเสียงดัง ขับตามมาและเรียกให้ผู้ตายจอดรถ ซึ่งหลังผู้ตายชะลอรถเข้าข้างทาง คนร้ายก็ได้ใช้อาวุธปืนกระหน่ำยิงเข้าใส่บริเวณที่นั่งหลายนัด และกระสุนถูกนายบุญธรรมเสียชีวิต ส่วนคนร้ายขับรถมุ่งหน้าหลบหนีไป โดยขณะที่นายบุญธรรมถูกยิง และมีผู้เรียกให้จอดนั้น ยังคงมีการใช้โทรศัพท์กับเพื่อนสาวอยู่ตลอดเวลา
เบื้องต้นตำรวจสันนิษฐานว่า ประเด็นมาจากเรื่องชู้สาว โดยล่าสุดชุดสืบสวน ได้ติดตามตัวผู้ที่ติดต่อทางโทรศัพท์กับผู้ตายที่พบว่าบุคคลดังกล่าวเป็นผู้โทรมาหาผู้ตายเพื่อเรียกให้ออกไปจากร้านข้าวต้ม มาสอบสวน เนื่องจากเชื่อว่ามีส่วนเกี่ยวข้องกับการเสียชีวิตของนายบุญธรรม ขณะเดียวกันชุดสืบสวน ภ.จว.สุราษฎร์ธานี ได้เร่งตรวจสอบกล้องวงจรปิดตามเส้นทางต่างๆ เพื่อหาเบาะแสการหลบหนีของผู้ก่อเหตุเป็นการเร่งด่วนแล้ว.",https://www.thairath.co.th/news/crime/2598185,https://static.thairath.co.th/media/Dtbezn3nNUxytg04aoTsKvmMiPqVnBYt4HqIsvakC2zBqf.jpg,
"""ชูวิทย์"" ชนสุดตัวคดีจีนเทา จ่อบุกพบ นายกฯ ถามหลานเอี่ยวคดี""ตู้ห่าว""",อาชญากรรม,9 ม.ค. 2566 17:03 น.,"""ชูวิทย์"" ชนสุดตัวคดีจีนเทา เตรียมบุกพบ ""บิ๊กตู่"" จี้กรณีหลานเอี่ยวบริษัทรถบัส ""ตู้ห่าว"" พร้อมหอบหลักฐาน เข้าให้ปากคำ พนักงานสอบสวน เจรตำรวจ กรณีที่เคยยื่นตรวจสอบการทำงานของชุดพนักงานสอบสวนนครบาลที่ทำคดี ""จินหลิง"" เย้ยถาม พ.ต.ท.ชื่อ ""คมไพร"" เป็นลูกน้องใคร
เมื่อเวลา 14.00 น. วันที่ 9 ม.ค. 66 ที่สำนักงานจเรตำรวจ ถนนรามอินทรา นายชูวิทย์ กมลวิศิษฎ์ ผู้เปิดโปงขบวนการทุนจีนสีเทา เข้าให้ข้อมูลกับคณะกรรมการตรวจสอบข้อเท็จจริง จเรตำรวจ เป็นครั้งที่ 2 โดยมี พล.ต.อ.วิสนุ ปราสาททองโอสถ จเรตำรวจแห่งชาติ พร้อมพล.ต.ท.จิรภพ ภูริเดช ผบช.ก. และพนักงานสอบสวนกองปราบปราม ร่วมเข้าบันทึกข้อมูลเกี่ยวกับกรณีนายชูวิทย์แถลงข่าว เปิดโปงกลุ่มทุนจีนสีเทา และคดีสถานบันเทิงจินหลิง ที่มีนายชัยณัฐร์กรณ์ ชายานันท์ หรือตู้ห่าว เป็นเจ้าของ
SPONSORED
00:01/10:16
โดย นายชูวิทย์ เปิดเผยก่อนเข้าพบจเรตำรวจแห่งชาติว่า ตั้งข้อสังเกตว่า การตั้งคณะกรรมการตรวจสอบข้อเท็จจริง ที่มีจเรตำรวจ เป็นตำรวจด้วยกันคงไม่ได้รับความเป็นธรรม ดังนั้น เห็นว่าควรให้ตัวเองเป็นประธานคณะกรรมการสอบสวนข้อเท็จจริง เพราะมีความเป็นกลางมากกว่า ซึ่งการมาให้ข้อมูลในวันนี้ส่วนตัวมองว่า ไม่ได้ประโยชน์และเป็นการแสดงละครเท่านั้น
นายชูวิทย์ ยืนยันว่า มีข้อมูลที่เกี่ยวข้องกับการตัดต่อทำลายพยานหลักฐานกล้องวงจรปิด การทำงานสืบสวนสอบสวนคดีล่าช้าของ ผู้บัญชาการตำรวจนครบาล รวมไปถึงการแจ้งความดำเนินคดีฐานฟอกเงินกับนายตู้ห่าว ขอตั้งคำถามให้ ผู้บังคับบัญชาใน สำนักงานตำรวจแห่งชาติ ชี้แจงว่า นายตำรวจยศ พ.ต.ท. ที่ชื่อ ""คมไพร"" และบุคคลที่ชื่อ ""รองหมา"" เป็นลูกน้องของใคร และมีนายตำรวจคนใด ดูแลอยู่ตั้งแต่เป็นตำรวจชั้นผู้น้อย
นายชูวิทย์ กล่าวว่า ยืนยันว่าไม่มีนายตำรวจคอยให้ข้อมูล แม้ว่า ผู้บัญชาการตำรวจนครบาล จะมีการสั่งตั้งคณะกรรมการสอบสวนข้อเท็จจริงนายตำรวจคนหนึ่ง โดยช่วงเย็นวันนี้ที่ศูนย์ประชุมแห่งชาติสิริกิติ์ ตนจะไปสอบถาม พล.อ.ประยุทธ์ จันทร์โอชา นายกรัฐมนตรี ที่มีกำหนดการไปเปิดตัวร่วมพรรครวมไทยสร้างชาติ ว่า หลานของ พล.อ.ประยุทธ์ มาเกี่ยวข้องกับเรื่องนี้ได้อย่างไร เนื่องจากพบว่า หลานของ พล.อ.ประยุทธ์ มีรายชื่อเป็นกรรมการบริษัท ที่เกี่ยวกับการใช้เช่ายานยนต์ และยังตั้งคำถามเพื่อให้นายกรัฐมนตรีตอบว่าเครือญาติของนายกรัฐมนตรีมีส่วนเกี่ยวข้องกับเครือข่ายธุรกิจของนายตู้ห่าว หรือไม่ ถ้าไม่รู้เรื่อง ก็ขอให้ตอบปฏิเสธมา.",https://www.thairath.co.th/news/crime/2598241,https://static.thairath.co.th/media/Dtbezn3nNUxytg04aoTsKsfE2Pgqx68EtDQRfuYP6leIGn.jpg,
หนุ่มพม่าท้าเล่นรัสเซียนรูเล็ต นัดแรกไม่ลั่น นัดต่อมาเข้าขมับดับ,อาชญากรรม,9 ม.ค. 2566 16:59 น.,"หนุ่มใหญ่ชาวพม่า พกปืน .38 มาร่วมวงดื่มกับเพื่อน ชักออกมาโชว์พร้อมท้าทายให้เล่นรัสเซียนรูเล็ต ใส่กระสุนไป 2 นัดหมุนโม่จ่อหัวตัวเอง นัดแรกไม่ลั่น สับไกนัดที่สอง ปืนลั่นโป้งเจาะขมับดับคาที่ 
เวลา 01.00 น. วันที่ 9 ม.ค. 66 ร.ต.อ.ชัยยุทธ อินแสน รองสารวัตรสอบสวน สภ.เมืองนครปฐม ได้รับแจ้งเหตุมีคนถูกอาวุธปืนยิงเสียชีวิต หน้าบ้านพัก ด้านหลังโรงงานน้ำแข็งแห่งหนึ่ง ตั้งอยู่ริมถนนสายตาก้อง-ดอนตูม หมู่ 7 ต.บ่อพลับ อ.เมืองนครปฐม หลังรับแจ้งจึงรายงานให้ พ.ต.อ.ไพบูลย์ แพรสีนวล ผกก.สภ.เมืองนครปฐม ไปตรวจสอบพร้อมชุดสืบสวน เจ้าหน้าที่กองพิสูจน์หลักฐาน 7 แพทย์เวรโรงพยาบาลศูนย์นครปฐม
ที่เกิดเหตุอยู่บริเวณด้านหลังของโรงน้ำแข็ง เป็นบ้านพักคนงานชั้นเดียวปลูกติดกันหลายห้อง ที่บริเวณทางเดินด้านหน้า พบศพนายชัย อายุ 48 ปี สัญชาติพม่า ทำงานเป็นคนงานร้านขายยางรถยนต์แห่งหนึ่งใน ต.บ่อพลับ อ.เมืองนครปฐม สภาพนอนหงายเสียชีวิตจมกองเลือด สวมเสื้อยืดสีเหลืองคลุมทับด้วยเสื้อคลุมสีน้ำเงิน สวมกางเกงยีนส์ขาสั้น มีบาดแผลที่บริเวณขมับขวาทะลุซ้าย ข้างตัวพบอาวุธปืนลูกโม่ขนาด .38 ไทยประดิษฐ์ ตกอยู่ 1 กระบอกและซองหนังตกอยู่ ใก้ลกันยังพบขวดเบียร์ที่หมดขวดและยังเหลือครึ่งขวด วางกระจัดกระจายอยู่หลายขวด
จากการสอบถามเพื่อนชาวพม่าที่นั่งร่วมวงด้วย เบื้องต้นทราบว่า ก่อนเกิดเหตุนายชัย ได้ขี่ จยย.จากร้านขายยางที่ทำงานอยู่ห่างจากโรงน้ำแข็ง 8 กม. เพื่อมาหาเพื่อนชาวพม่าที่ทำงานอยู่ที่โรงน้ำแข็ง เมื่อมาถึงเห็นเพื่อนตั้งกลุ่มดื่มเบียร์กันที่หน้าห้องพักจึงเข้ามานั่งดื่มกับพวกรวม 6 คน โดยนายชัยเข้ามาหาเพื่อนที่ทำงานโรงน้ำแข็งเป็นประจำ แต่ครั้งนี้ นายชัย มีอาการมึนเมามาก่อน เมื่อเข้ามานั่งดื่มก็เริ่มคุยโวโอ้อวด ควักปืนจากเอวที่พกมาออกมาโชว์ให้ดูแถมท้าทายว่ามีใครกล้าแบบตนหรือไม่ จากนั้นก็เอากระสุนใส่ในลูกโม่ 2 นัด แล้วหมุนลูกโม่ก่อนที่จะเอาโม่ปืนเข้าลำกล้อง แล้วท้าทายเพื่อนที่นั่งดื่มอยู่ เหมือนรัสเซียนรูเล็ต ในภาพยนตร์ จากนั้นนำมาจ่อที่ขมับลั่นไก แต่ไม่มีกระสุนออกมา เพื่อนที่นั่งด้วยต่างตกใจลุกขึ้นวงแตก ผู้ตายจึงตะโกนว่าพวกมึงไม่แน่นี่หว่า แล้วเอาปืนจ่อที่ขมับอีกครั้ง แต่ครั้งนี้กระสุนปืนลั่นเข้าขมับขวาทะลุซ้ายล้มลงเสียชีวิตทันที
SPONSORED
00:03/10:16
หลังเกิดเหตุ นายแคน ชาวพม่า อายุ 21 ปี ลูกชายของนายชัย ทราบข่าวได้เดินทางมาดูศพพ่อ พร้อมเปิดเผย ว่า ในช่วงเย็นประมาณ 17.00 น. หลังเลิกงาน พ่อบอกว่าจะออกไปตัดผมกับเพื่อนที่โรงน้ำแข็ง จากนั้นพ่อกลับเข้ามาที่บ้านพักตอน 20.00 น. แล้วขี่รถ จยย.ออกไปอีก คิดว่านัดเพื่อนไปนั่งดื่มกินสังสรรค์ในวันหยุดเสาร์อาทิตย์ จนกระทั่งเกือบเที่ยงคืน แม่โทรมาบอกว่าให้รีบขับรถกระบะมาดูพ่อที่โรงน้ำแข็ง เมื่อไปถึงพบว่านอนแน่นิ่งอยู่เพียงคนเดียว ที่ศีรษะมีรูกระสุนถูกยิง 1 นัด เท่าที่สอบถามกับเพื่อนร่วมวงกินเหล้ากัน ทราบว่าขณะพ่อเมา ได้หยิบอาวุธปืนลูกโม่ที่พกจากในเอว ออกมาโชว์ให้เด็กในวงเหล้าดูแล้วนำลูกมาใส่โม่ ท้าทาย ให้เล่นเกมรัสเซียนรูเล็ต เพราะพ่อชอบเล่าให้ฟังว่าสมัยวัยรุ่นชอบท้าทายคนทำแบบนี้ ส่วนปืนนั้นพ่อบอกว่าไปซื้อมาจากเพื่อนเอาไว้พกป้องกันตัว.",https://www.thairath.co.th/news/crime/2598280,https://static.thairath.co.th/media/Dtbezn3nNUxytg04aoTsKsYiYzGOPZVU17qnof0Gpm9lwi.jpg,
สตม. ปิดจ๊อบ 2 คดีมังกรจีนฉ้อโกงเงินบ้านเกิด 2 พันล้าน หลบหนีเข้าไทย,อาชญากรรม,9 ม.ค. 2566 15:47 น.,"สตม. ปิดจ๊อบ 2 คดีชาวต่างชาติหนีความผิด หลบหนีเข้าประเทศไทย โดยคดีแรกหนุ่มมังกรจีนฉ้อโกงบ้านเกิดตัวเอง 1,400 ล้าน เข้าช่องทางธรรมชาติหนีอยู่เชียงใหม่ อีกราย ฉ้อโกง 600 ล้าน สืบ ตม.จับได้ที่ จ.นนทบุรี ก่อนประสานจีนเพื่อส่งตัวกลับไปดำเนินคดี
เมื่อวันที่ 9 ม.ค. 66 จากกรณีนโยบายของสำนักงานตำรวจแห่งชาติ โดย พล.ต.อ.ดํารงศักดิ์ กิตติประภัสร์ ผบ.ตร. และ พล.ต.อ.รอย อิงคไพโรจน์ รอง ผบ.ตร. มอบหมายให้ สตม. ดำเนินการตรวจสอบชาวไทยและชาวต่างชาติที่มีพฤติกรรมไม่เหมาะสมในขณะที่พำนักอาศัยอยู่ในประเทศไทย กระทำผิดกฎหมาย ก่อเหตุอันตรายต่อความสงบสุขและความปลอดภัยในชีวิตและทรัพย์สินของประชาชน ทำให้เกิดความเสียหายต่อภาพลักษณ์ของประเทศ หรือกลุ่มคนร้ายข้ามชาติที่เข้ามาแฝงตัวอยู่ก่อเหตุกับคนไทยหรือชาวต่างชาติ โดยใช้ประเทศไทยเป็นฐานในการกระทำความผิด

พล.ต.ท.ภาคภูมิภิภัทฒ์ สัจจพันธุ์ ผบช.สตม. พล.ต.ต.ภาณุมาศ บุญญลักษม์ รอง ผบช.สตม., พล.ต.ต.ชูฉัตร ธารีฉัตร รอง ผบช.สตม., พล.ต.ต.สรร พูลศิริ รอง ผบช.สตม., พล.ต.ต.อาชยน ไกรทอง รอง ผบช.สตม., พล.ต.ต.พันธนะ นุชนารถ รอง ผบช.สตม., พล.ต.ต.ธนิต ไทยวัชรามาศ ผบก.สส.สตม., พ.ต.อ.รัฐโชติ โชติคุณ รอง ผบก.สส.สตม., พ.ต.อ.อาภากร โกมลสุทธิ รอง ผบก.สส.สตม., พ.ต.อ.ชิตเดชา สองห้อง ผกก.1 บก.สส.สตม., พ.ต.อ.ณภัทรพงศ สุภาพร ผกก.ปอพ.บก.สส.สตม., พ.ต.อ.ชย พานะกิจ ผกก.(สอบสวน) กลุ่มงานสอบสวน บก.สส.สตม.
SPONSORED


ได้ร่วมจับกุมคดีที่สำคัญ ประกอบด้วย คดีที่ 1 รวบหนุ่มแดนมังกรสวมรอยเป็นนักธุรกิจต่างประเทศชักชวนหลอกลงทุนความเสียหายกว่า 1,400 ล้านบาท โดยเจ้าหน้าที่ตำรวจ บก.สส.สตม., กก.1 บก.สส.สตม. และ กก.ปอพ.บก.สส.สตม. ได้ร่วมกันจับกุมตัว MR.Shangguan หรือ นายฉางกวน (นามสมมติ) อายุ 44 ปี ในข้อหา ""เป็นบุคคลต่างด้าวหลบหนีเข้ามาและอยู่ในราชอาณาจักรโดยไม่ได้รับอนุญาต"" ผู้ต้องหารายดังกล่าว ได้ฉ้อโกงประชาชน มีมูลค่าความเสียหาย กว่า 1,400 ล้านบาท ได้หลบหนีไปอยู่ที่จังหวัดเชียงใหม่ ผู้ต้องหายอมรับว่าไม่มีหนังสือเดินทางจริง และหลบหนีเข้ามาจากประเทศเพื่อนบ้านผ่านช่องทางธรรมชาติเข้ามาที่ประเทศไทย จึงได้ให้ดูหมายจับประเทศจีน รับว่าเป็นบุคคลเดียวกันในหมายจับดังกล่าวจริง
คดีที่ 2 ผู้ต้องหาต่างด้าวหนีคดีฉ้อโกงประชาชน มูลค่าความเสียหายร่วม 600 ล้านบาท เป็นบุคคลที่เจ้าหน้าที่รัฐบาลต่างประเทศได้ออกหมายจับและต้องการตัวไปดำเนินคดี ในความผิดฐาน ฉ้อโกงประชาชน โดย นายจง ได้ร่วมกับเพื่อนเปิดบริษัทและจ้างพนักงานมาทำหน้าที่โทรศัพท์หาลูกค้าเพื่อหลอกให้มาร่วมลงทุน โดยอ้างว่าบริษัทเป็นบริษัทที่สามารถทำบัตรเครดิตได้จำนวนมาก มีผู้เสียหายตกเป็นเหยื่อกว่า 500 ราย มูลค่าความเสียหายรวมประมาณ 600 ล้านบาท และนายจงได้หลบหนีมายังประเทศไทย โดย กก.1 บก.สส.สตม. พบว่า นายจง ได้เดินทางเข้ามาในประเทศไทย ทางด่าน ตม.ทอ.สุวรรณภูมิ บก.ตม.2 เมื่อวันที่ 16 ก.ย. 2562 ได้รับการตรวจลงตราประเภทนักท่องเที่ยว 60 วัน และได้รับอนุญาตให้อยู่ในราชอาณาจักรเป็นการชั่วคราวต่อไปถึงวันที่ 20 ก.ย. 2566 จึงได้เสนอขอเพิกถอนการอนุญาตให้อยู่ในราชอาณาจักรของนายจง เนื่องจากเป็นบุคคลซึ่งเจ้าหน้าที่รัฐบาลต่างประเทศได้ออกหมายจับ จากนั้นได้สืบสวนติดตามหาตัวนายจง ทั้งในพื้นที่กรุงเทพฯ และจังหวัดนนทบุรี จนทราบว่า นายจงจะเดินทางไปทำธุระที่ อ.บางกรวย จ.นนทบุรี จึงได้ประสานงานกับ ตม.จว.นนทบุรี เพื่อติดตามหาตัวนายจงจนกระทั่งพบนายจง จึงได้แจ้งคำสั่งเพิกถอนการอนุญาตให้อยู่ในราชอาณาจักรให้ทราบ และนำตัวส่ง กก.3 บก.สส.สตม. เพื่อกักตัวรอการส่งกลับออกไปนอกราชอาณาจักรต่อไป
สตม. ขอเรียนให้ทราบว่า มีมาตรการในการตรวจสอบ กวดขัน และปราบปรามการกระทำความผิดในด้านต่างๆ รวมทั้งดำเนินการตรวจสอบชาวไทยและชาวต่างชาติที่มีพฤติกรรมไม่เหมาะสม กระทำผิดกฎหมาย ก่อเหตุอันตรายต่อความสงบสุขและความปลอดภัยในชีวิตทรัพย์สินของประชาชน ทำให้เกิดความเสียหายต่อภาพลักษณ์ของประเทศชาติ หากประชาชนท่านใดพบเห็นเบาะแส การกระทำความผิด กรุณาแจ้งมายัง สำนักงานตรวจคนเข้าเมือง หรือที่หมายเลขโทรศัพท์ 1178 หรือที่ www.immigration.go.th
SPONSORED",https://www.thairath.co.th/news/crime/2598223,https://static.thairath.co.th/media/Dtbezn3nNUxytg04aoTsKsbulkRO9lWYFroGChr5nNHXYQ.jpg,
พระวัย 56 ยังหื่น หวังเคลมสาว 17 ลวงเข้ากุฏิค้อนทุบหัวสาหัส,อาชญากรรม,9 ม.ค. 2566 13:07 น.,"สะเทือนขวัญ พระวัย 56 ปี หลอกสาว 17 เข้าไปในกุฏิ ขอให้ช่วยเอาจีวรไปซักแต่หายไปนาน ยายเด็กเห็นผิดสังเกตตามถึงวัด พบหลานสาวถูกทุบหัวนอนในกุฏิอาการสาหัส ส่วนพระคว้าจยย.เหยื่อซิ่งหนี จอนนี่ มือปราบ ร่วมตามล่าแต่ยังไม่เจอตัว
จากกรณีเพจ จอนนี่ตะลึงกรุง ไลฟ์สด เข้าตรวจสอบเหตุหญิงสาวถูกทำร้ายในวัดบ้านนาแก ตำบลระเว อำเภอพิบูลมังสาหาร จ.อุบลราชธานี เมื่อช่วงหัวค่ำวานนี้ (8 ม.ค.) พบชาวบ้านยืนมุงดูเหตุการณ์ พร้อมระบุผู้ก่อเหตุคือพระอุทิศ หลักทอง อายุ 56 ปี เป็นพระลูกวัดที่เกิดเหตุ ใช้ค้อนตอกตะปูตีศีรษะของนางสาวเอ๋ (นามสมมติ) อายุ 17 ปี จนได้รับบาดเจ็บสาหัสแล้วขี่รถจักรยานยนต์ฮอนด้า สีเทา ทะเบียน 1 กร 8967 ของ นางสาวเอ๋ หลบหนีไป ทางอำเภอศรีเมืองใหม่ จึงได้ประสานเจ้าหน้าที่ตำรวจ สภ.ใกล้เคียงออกตั้งจุดสกัดแต่ไร้วี่แวว
จากการสอบถามนางบุญ (ขอสงวนนามสกุล) อายุ 55 ปี เปิดเผยว่านางสาวเอ๋ได้รับโทรศัพท์จากพระอุทิศให้เข้าไปเอาจีวรมาซักแลกค่าจ้าง นำเงินไปทัศนศึกษาที่จังหวัดนครราชสีมา ผ่านไปประมาณ 30 นาที ตนไม่เห็นหลานกลับมาจึงได้ออกไปตามที่กุฏิแต่ก็ไม่มีใครออกมา แต่ตนรู้สึกว่ามีคนอยู่ในกุฏิจึงได้กลับมาตามสามีและชาวบ้านเข้าไปตรวจดูอีกครั้งจนได้ยินเสียงคล้ายมีคนอยู่ข้างในจึงตัดสินใจงัดประตูเข้าไปพบนางสาวเอ๋ นั่งอยู่กับพื้น ใบหน้าและศีรษะมีแต่เลือด จึงได้นำตัวส่งโรงพยาบาลพิบูลมังสาหาร คาดว่าพระอุทิศต้องการจะข่มขืน
ล่าสุดเช้าวันนี้ พ.ต.อ.ชาญชัย อินนรา ผู้กำกับการสืบสวนจังหวัดอุบลราชธานี พ.ต.ท.ณัฐวุฒิ หรีกประโคน รองผู้กำกับสืบสวน สภ.พิบูลมังสาหาร ดาบตำรวจ ยุทธพล ศรีสมพงษ์ (จอนนี่มือปราบ) ได้ลงพื้นที่ประชุมชาวบ้านและผู้นำชุมชนออกติดตามพระอุทิศตามทุ่งนาและสถานที่ที่คาดว่าพระอุทิศจะหนีไปหลบซ่อน จนถึงเวลา 11.00 น. ก็ยังไม่พบ
SPONSORED
00:01/10:16",https://www.thairath.co.th/news/crime/2598003,https://static.thairath.co.th/media/Dtbezn3nNUxytg04aoTsKwrWEqLq8Xv0iMsuclc2Dx4igs.jpg,
"ผบ.ตร. สั่งสอบรถบัส ""ตู้ห่าว"" เอี่ยวหลานนายกฯ หลัง ""ชูวิทย์"" ออกมาแฉ",การเมือง,9 ม.ค. 2566 13:05 น.,"""บิ๊กเด่น"" ฮึ่ม สั่งตรวจสอบรถบัสนำเที่ยว ""ตู้ห่าว"" หลัง ""ชูวิทย์"" แฉเป็นของ หลาน ""นายกฯประยุทธ์"" ย้ำต้องโปร่งใส เป็นธรรมทุกฝ่าย

เมื่อวันที่ 9 ม.ค. 66 พล.ต.ต.อาชยน ไกรทอง โฆษกสำนักงานตำรวจแห่งชาติ เปิดเผยกรณี นายชูวิทย์ กมลวิศิษฎ์ อดีตนักธุรกิจสถานบันเทิง ออกมาแฉข้อมูลว่า นายตู้ห่าว มีเงินซื้อรถยนต์โรลส์รอยซ์ แต่ไม่จ่ายเงินผู้รับเหมา อีกทั้งรถทัวร์จำนวนกว่า 400-500 คัน ของบริษัท เอ็มแอนด์ เอ็ม ทรานสปอร์ต เซอร์วิส จำกัด ที่หลายคนเข้าใจว่าเป็นบริษัทของตู้ห่าว แต่คนที่เป็นเจ้าของจริงๆ คือ หจก.แห่งหนึ่งซึ่งเป็นของหลานนายกรัฐมนตรี ว่า เรื่องดังกล่าว พล ต.อ.ดำรงศักดิ์ กิตติประภัสร์ ผู้บัญชาการตำรวจแห่งชาติ ได้สั่งการให้ดำเนินการตรวจสอบข้อเท็จจริงแล้ว ซึ่งต้องดูว่าการประกอบธุรกิจนำเที่ยวจะต้องประสานงาน หรือทำสัญญากับผู้ใดบ้าง เช่น โรงแรมที่พัก ร้านค้าร้านขายของที่ระลึก รถ คนขับ ผู้รับเหมาที่ไปทำก็จะต้องมีการตรวจอบทุกแง่มุมรวมถึงต้องตรวจสอบระยะเวลาในการดำเนินการด้วยว่ามีการดำเนินการประสานงานกับธุรกิจกับบุคคลต่างๆ ช่วงไหนอย่างไร เป็นช่วงที่ได้มีการกระทำผิดเกิดขึ้น หรือเป็นช่วงก่อน หรือหลังการกระทำผิดเกิดขึ้นหรือไม่ ตรงนี้ก็จะต้องมีการตรวจสอบให้กระจ่างชัดทุกอย่างเพื่อให้เกิดความยุติธรรมกับทุกฝ่าย.",https://www.thairath.co.th/news/politic/2598061,https://static.thairath.co.th/media/Dtbezn3nNUxytg04aoTsKwqdPgccvHQPMj3FzSTVl0Xiz6.jpg,
เผยมันราคาแพง ชาวบ้านผวา โจรโหดยิงทิ้งเจ้าของไร่ที่ไปนอนเฝ้าผลผลิต,อาชญากรรม,9 ม.ค. 2566 11:03 น.,"ชาวบ้านผวา 2 เด้ง หลังจากเจ้าของไร่มันวัย 45 ปี ชาว อ.ปะคำ บุรีรัมย์ ถูกยิงเสียชีวิตคาไร่มันของตัวเอง เชื่อเป็นฝีมือโจรที่แอบมาขโมยขุดมันสำปะหลังซึ่งมีราคาแพง เจอเจ้าของไปนอนเฝ้าเลยยิงทิ้ง เผยตอนนี้ทั้งกลัวช้างป่าและกลัวโจร
วันที่ 9 ม.ค. 66 กรณีมีชาวบ้านทรายทอง หมู่ 17 ต.โคกมะม่วง อ.ปะคำ จ.บุรีรัมย์ พบศพ นายมานพ หรือโต่ย พั่วชู อายุ 45 ปี อยู่บ้านเลขที่ 410/2 ม.8 ต.โคกมะม่วง อ.ปะคำ จ.บุรีรัมย์ ถูกยิงถึง 4 นัด เสียชีวิตกลางไร่มันสำปะหลังของตัวเอง ที่บ้านทรายทอง
เหตุการณ์ที่เกิดขึ้นสร้างความหวาดผวาให้กับชาวบ้านเป็นอย่างมาก เพราะมีการคาดเดาว่าผู้เสียชีวิตอาจจะไปเผชิญหน้ากับกลุ่มคนร้ายที่กำลังมาขโมยขุดเอามันสำปะหลัง ซึ่งอาจจะรู้จัก หรือจำหน้ากันได้จึงฆ่าเพื่อปิดปาก และเหตุน่าจะเกิดในช่วงเวลากลางคืน ก่อนรุ่งเช้าชาวบ้านจะมาพบศพ
สาเหตุที่ชาวบ้านเกิดความหวาดผวา และเชื่อว่าเป็นการกระทำของกลุ่มโจรลักมันสำปะหลัง เนื่องจากก่อนหน้านี้ผู้เสียชีวิตได้แจ้งกับผู้ใหญ่บ้านและบอกกับครอบครัวว่าจะไปแอบซุ่มดูคนร้ายที่แอบมาขโมยขุดเอามันสำปะหลังที่มีคนแอบขุดเอาไปแล้วหลายครั้ง หลังจากราคารับซื้อหัวมันสำปะหลังในพื้นที่พุ่งสูงถึง กก.ละ 3 บาท หรือตันละ 3,000 บาท
นางอรุณ ทองแดง อายุ 53 ปี เจ้าของร้านค้าในหมู่บ้านทรายทอง เล่าว่า ผู้เสียชีวิตซึ่งเป็นคนต่างหมู่บ้าน แต่มีไร่มันอยู่ที่นี่ ได้มาซื้อของพร้อมฝากบอกว่า “ถ้าเห็นคนขโมยมันให้แจ้งหน่อย” แต่ตนไม่เคยเห็น เพราะอยู่ที่ร้านค้า ตนไม่ได้ออกไปทำไร่มัน เท่าที่ทราบจากชาวบ้านว่ามันสำปะหลังของผู้ตายงาม ทำให้กลายเป็นแปลงที่คนร้ายเลือกขโมยก่อนแปลงอื่น
SPONSORED
00:03/10:16
ด้านนายสมภาส อุไรรัตน์ อายุ 58 ปี อยู่บ้านเลขที่ 432 ม.17 ต.โคกมะม่วง บอกว่า เหตุการณ์ที่เกิดขึ้นยอมรับว่าชาวบ้านต่างหวาดผวา เพราะเกรงว่าจะไปเผชิญกับคนร้ายในลักษณะนี้อีกหรือไม่ เพราะตามสัญชาตญาณเจ้าของไร่ต้องปกป้องทรัพย์สินของตัวเองก่อน
นายสมภาส ยังเล่าด้วยว่า ที่ผ่านมาชาวบ้านที่ปลูกมันสำปะหลังมักจะหวาดผวาช้างป่าจากป่าดงใหญ่ที่มักจะลงมาในไร่ของเกษตรกรเป็นประจำ แต่นอนนี้เพิ่มเป็น 2 เท่า นอกจากจะผวาช้างป่าแล้วยังต้องระวังโจรมันสำปะหลังอีก จึงอยากจะให้ตำรวจเร่งจับกุมคนร้ายมาดำเนินคดีโดยเร็ว
สำหรับทางด้านคดี ตำรวจชุดสืบสวนภูธรจังหวัดบุรีรัมย์ และชุดสืบสวน สภ.ปะคำ กำลังประชุมเร่งติดตามหาคนร้ายมาดำเนินคดี ทั้งนี้จุดที่เกิดเหตุไม่มีกล้องวงจรปิด ไม่มีพยานเห็นเหตุการณ์ เบื้องต้นได้ทำการสอบปากคำผู้เห็นเหตุการณ์เป็นคนแรก.",https://www.thairath.co.th/news/crime/2597898,https://static.thairath.co.th/media/Dtbezn3nNUxytg04aoTrQFc3phf5GuZp3W9TnamQUCx4oN.jpg,
สังหารโหด ส.อบต.ที่สุราษฎร์ธานี มือปืนขับเก๋งประกบยิงร่างพรุน,อาชญากรรม,9 ม.ค. 2566 10:56 น.,"สมาชิก อบต.ที่พระแสง สุราษฎร์ธานี วัย 53 ปี ถูกคนร้ายใช้อาวุธปืนกระหน่ำยิงร่างพรุนตายคารถกระบะ ตำรวจเร่งเช็กวงจรปิดหาเบาะแสมือปืน คาดสาเหตุมาจากเรื่องส่วนตัว หรือเหตุซึ่งหน้าบนถนน 
เวลา 23.38 น. วันที่ 8 ม.ค. 66 ศูนย์วิทยุ 191 สภ.พระแสง จ.สุราษฎร์ธานี รับแจ้งเหตุฆ่ากันตายด้วยอาวุธปืน หลังรับแจ้งพนักงานสอบสวนเวรได้รายงานผู้บังคับบัญชาตามลำดับชั้น และประสานเจ้าหน้าที่กู้ภัยร่วมตรวจสอบอย่างเร่งด่วน โดยมี พฐ.8 เข้าเก็บหลักฐาน
ที่เกิดเหตุเป็นถนนคอนกรีตในหมู่บ้าน หมู่ 1 ต.อิปัน อ.พระแสง เยื้องอู่สุรพลการช่าง พบรถยนต์กระบะตอนเดียว ยี่ห้อโตโยต้า ป้ายทะเบียน ผต 6545 สุราษฎร์ธานี จอดอยู่ขอบถนนเปิดไฟหน้ารถ ภายในรถตรงที่นั่งคนขับมีผู้เสียชีวิตเป็นชาย 1 ราย ทราบชื่อผู้ตายคือ นายบุญธรรม พุฒสุขขา อายุ 53 ปี อยู่บ้านเลขที่ 33 หมู่ 4 ต.อิปัน อ.พระแสง จ.สุราษฎร์ธานี สภาพศพฟุบเอนไปทางด้านซ้าย มีบาดแผลถูกยิงเข้าบริเวณ คอ ต้นแขนขวา หลัง ต้นขาขวา น่องขวา เท้าขวา และพบหัวกระสุนปืน 2 หัว บนพรมปูพื้นหน้าขวา 1 หัว ฝังในประตูหน้าขวา 1 หัว จึงเก็บไว้เป็นหลักฐาน
สอบสวนเบื้องต้นทราบว่าผู้ตายมีอาชีพทำสวน และเป็นสมาชิกองค์การบริหารส่วนตำบล หมู่ 4 บ้านปลายสาย ต.อิปัน อ.พระแสง ก่อนเกิดเหตุมีพยานเห็นคนร้ายมากับรถเก๋งสีขาว ใช้อาวุธปืนไม่ทราบขนาดกระหน่ำยิงผู้ตาย โดยกระสุนปืนถูกบริเวณลำตัวและด้านขวาของตัวถังรถหลายรู ส่วนสาเหตุของการสังหารครั้งนี้สันนิษฐานว่าเป็นประเด็นเรื่องชู้สาว และความขัดแย้งเรื่องส่วนตัว หรืออาจเป็นเหตุซึ่งหน้าบนถนน ซึ่งตำรวจจะตรวจสอบกล้องวงจรปิดพื้นที่ใกล้เคียง.",https://www.thairath.co.th/news/crime/2597873,https://static.thairath.co.th/media/Dtbezn3nNUxytg04aoTrQFZpH3OYxQzDaXD8DdLdJlx1Ui.jpg,
ตร.บุกช่วย 2 ขวบ ถูกพ่อวัยหนุ่มทุบตีถ่ายคลิป ขู่เมียขอคืนดี,อาชญากรรม,9 ม.ค. 2566 05:27 น.,"ตำรวจ สภ.บางปะกง บุกช่วยหนูน้อยวัย 2 ขวบ หลังถูกพ่อวัย 22 ถ่ายคลิปทุบตีส่งให้เมียดูขู่ขอคืนดี หลังแยกกันอยู่ได้เพียง 1 สัปดาห์
เมื่อเวลา 20.30 น. วันที่ 8 ม.ค.66 ผู้สื่อข่าวได้รับการประสานขอความช่วยเหลือจาก น.ส.ศุวิมล สิงหา อายุ 22 ปี ว่า สามีอายุ 22 ปี ได้ส่งคลิปทุบตีลูกชายวัย 2 ขวบ พร้อมบอกจะขอคืนดีด้วย หากฝ่ายหญิงไม่มาขู่จะให้ลูกนอนตากยุง ผู้สื่อข่าวจึงประสาน พ.ต.อ.กิตติสัณห์ ชะนะ ผกก.สภ.บางปะกง จากนั้นจึงมีการสั่งการให้เจ้าหน้าที่ชุดสืบสวน สภ.บางปะกง และเจ้าหน้าที่สายตรวจบางวัว พร้อมประสานว่าที่ร้อยตรี ศิรพงศ์ โภคินวงศ์หิรัญ หัวหน้าบ้านพักเด็กและครอบครัวจังหวัดฉะเชิงเทรา ร่วมลงพื้นที่ไปตรวจสอบทันที
ที่เกิดเหตุเป็นบ้านหลังหนึ่ง อยู่ในพื้นที่ ต.บางวัว อ.บางปะกง จ.ฉะเชิงเทรา ภายในห้องนอน พบ นายวิโรจน์ เอื้อสกุล อายุ 22 ปี (ผู้ก่อหตุ) นอนอยู่กับลูกชายวัย 2 ขวบ ซึ่งชุดที่ลูกชายสวมใส่นั้น ก็ตรงกับรูปที่ถ่ายส่งให้ น.ส.ศุวิมล จากการสอบสวนเบื้องต้น นายวิโรจน์ ให้การปฏิเสธ แต่สุดท้ายก็ยอมรับสารภาพว่า หลังเลิกงานดื่มเหล้าจนเมา จากนั้นจึงลงมือถ่ายคลิปตอนตีลูกส่งไปให้ น.ส.ศุวิมล ดูเพื่อขอคืนดี หลังจากเพิ่งแยกกันอยู่ประมาณ 1 อาทิตย์
เบื้องต้น เจ้าหน้าที่ตำรวจ จึงคุมตัว นายวิโรจน์ ไปสอบสวนที่ สภ.บางปะกง และส่งลูกชายวัย 2 ขวบ ไปตรวจร่างกายที่โรงพยาบาลต่อไป
ผู้สื่อข่าวรายงานเพิ่มเติมว่า ต่อมา น.ส.ศุวิมล ได้เดินทางมาจาก จ.ตราด เพื่อมารับตัวลูกน้อย แต่บ้านพักเด็กและครอบครัวจังหวัดฉะเชิงเทรา ยังไม่สามารถให้เด็กกลับไปด้วยได้ เนื่องจากต้องตรวจสอบบ้านของ น.ส.ศุวิมล ที่ จ.ตราด ก่อนว่าสามารถดูแลเด็กได้หรือไม่ และตรวจสอบบ้านของ นายวิโรจน์ ด้วยว่ายังสามารถเลี้ยงบุตรได้อยู่หรือไม่ หากเลี้ยงได้ก็มีข้อแม้ว่าห้ามทุบตีบุตรไม่ว่ากรณีใดๆ แต่เบื้องต้นทางตำรวจได้แจ้งข้อหา ""ทำร้ายร่างกาย"" กับ นายวิโรจน์ ไว้ก่อนเพื่อดำเนินคดี
SPONSORED
00:03/10:16",https://www.thairath.co.th/news/crime/2597750,https://static.thairath.co.th/media/Dtbezn3nNUxytg04aoTrQdT89Aa0rkZARPeudbt8LTaHXx.jpg,
หนุ่มใหญ่เฝ้าไร่ ซุ่มจับโจรขโมยมันฯ ถูกยิง 4 นัดเป็นศพดับสลด,อาชญากรรม,9 ม.ค. 2566 03:35 น.,"หนุ่มใหญ่แอบซุ่มจับโจรขโมยมันสำปะหลัง สลดถูกยิง 4 นัดเป็นศพคาไร่ แม่คาดคนร้ายน่าจะเผชิญหน้ากับลูกชาย-และรู้จักกันจึงฆ่าปิดปาก วอนตำรวจเร่งจับตัวคนร้าย
เมื่อวันที่ 8 ม.ค.66 ร.ต.อ.พงศกร วิเศษพันธ์ รอง สว.(สอบสวน) สภ.ปะคำ รับแจ้งคนถูกยิงเสียชีวิตกลางไร่มันสำปะหลัง เหตุเกิดในพื้นที่บ้านทรายทอง หมู่ 17 ต.โคกมะม่วง อ.ปะคำ จ.บุรีรัมย์ จึงเดินทางไปตรวจสอบ พร้อมหน่วยกู้ภัยสว่างจรรยาธรรมจุด อ.ปะคำ จ.บุรีรัมย์
ที่เกิดเหตุเป็นถนนลูกรังอยู่ห่างจากหมู่บ้านประมาณ 2 กิโลเมตร พบศพ นายมานพ พั่วชู อายุ 45 ปี ชาวจังหวัดบุรีรัมย์ นอนหงายเสียชีวิต สวมหมวกไหมพรมสีแดง สวมเสื้อแขนยาว นุ่งกางเกงขายาว และสวมรองเท้าบู๊ท จากการตรวจสอบพบมีร่องรอยถูกยิงด้วยอาวุธปืนไม่ทราบขนาด เข้าที่บริเวณต้นคอ หน้าอก และแผ่นหลัง และฝ่ามือซ้ายถูกยิงจนทะลุอีก 1 แผล
จากการสอบถาม นายเสา เข็มนางรอง อายุ 40 ปี ผู้ช่วยผู้ใหญ่บ้าน เล่าว่า ผู้ตายเป็นคนอีกหมู่บ้าน แต่มีไร่มันสำปะหลังอยู่ที่บ้านทรายทอง เท่าที่ทราบมักช่วงหลังมักจะมีคนร้ายแอบมาขโมยถอนมันสำปะหลังของชาวบ้านเป็นประจำ เนื่องจากช่วงนี้มันสำปะหลังมีราคาแพงเป็นประวัติการณ์ หัวขโมยจึงลอบมาถอนเอาไปขายอยู่เป็นประจำ ส่วนสาเหตุนั้นยังไม่ทราบแน่ชัดว่าใครเป็นคนยิง และประสงค์อะไรถึงมาก่อเหตุ
จากการสอบถาม นางสุนีย์รัตน์ กิจติพงศ์ภากร อายุ 68 ปี แม่ผู้ตาย เล่าว่า ลูกชายบอกว่ามันสำปะหลังโดนขโมยทุกวัน ก่อนเกิดเหตุช่วงเย็นวันที่ 7 ม.ค.ที่ผ่านมา ลูกชายบอกว่าจะไปแอบซุ่มจับคนร้ายที่มาขโมยถอนมัน สุดท้ายมาทราบอีกทีว่าลูกชายถูกยิงเสียชีวิต ส่วนสาเหตุที่ลูกชายถูกยิงนั้น คาดว่าคนร้ายน่าจะไปเผชิญหน้ากับลูกชายขณะกำลังขโมยมัน และน่าจะรู้จักกันจึงถูกคนร้ายฆ่าปิดปาก ตนจึงอยากจะให้เจ้าหน้าที่ตำรวจเร่งติดตามคนร้ายมาดำเนินคดีโดยเร็ว เพราะเป็นเหตุการณ์อุกอาจ ฆ่าได้แม้กระทั้งเกษตรกรที่ไปปกป้องผลประโยชน์ของตัวเอง
SPONSORED
00:03/10:16
ด้าน น.ส.สุชิด พรมมะนัด อายุ 49 ปี ภรรยาผู้ตาย เล่าว่า ก่อนหน้าจะเกิดเหตุ 2-3 วัน สามีโทรมาบอกว่าจะจับคนร้ายให้ได้ เพราะมันมาขโมยถอนมันสำปะหลังไปจากไร่หลายครั้ง ส่วนตัวคาดว่าคนที่ทำร้ายสามี คือ คนร้ายที่มาขโมยมันสำปะหลัง จึงอยากจะให้ตำรวจทำงานอย่างเต็มที่ เพราะการกระทำดังกล่าวของคนร้ายถือว่ารุนแรง ทำกับเกษตรกรที่ไร้ทางสู้
ด้านเจ้าหน้าที่ตำรวจ จะเร่งทำการสืบสวนสอบสวน เพื่อติดตามตัวคนร้ายมาดำเนินคดีตามขั้นตอนกฎหมายต่อไป",https://www.thairath.co.th/news/crime/2597731,https://static.thairath.co.th/media/Dtbezn3nNUxytg04aoTrQdSgcIewHcq0638ToISz60yyhH.jpg,
ผัวปืนโหด ควง 9 มม. ยิงหัวเมียดับ ซิ่งบิ๊กไบค์หนี-แหกโค้งสาหัส,อาชญากรรม,8 ม.ค. 2566 23:30 น.,"หนุ่มปืนโหด บุกยิงเมียตายคาบ้าน ซิ่งบิ๊กไบค์หลบหนีมุ่งหน้าบ้านเกิด เสียหลักแหกโค้งคว่ำ-บาดเจ็บสาหัส แม่ยายเล่านาทีสังหาร 
เมื่อเวลา 17.20 น. วันที่ 8 ม.ค.66 ร.ต.อ.ภคพงษ์ ซื่อสกุล รอง สว. (สอบสวน) สภ.เมืองศรีสะเกษ รับแจ้งเหตุยิงกันเสียชีวิต ภายในบ้านหลังหนึ่ง ชุมชนท่าเรือ อ.เมือง จ.ศรีสะเกษ จึงเดินทางไปตรวจสอบ พร้อม พ.ต.อ.ชยากร เทศะบำรุง รอง ผบก.ภ.จว.ศรีสะเกษ พ.ต.อ.ณัฐกิตติ์ เจริญเกษสุวรรณ์ ผกก.สภ.เมืองศรีสะเกษ พ.ต.ท.บุญธรรม ฝั่งสระ รอง ผกก.(สอบสวน) เจ้าหน้าที่ตำรวจชุดสืบสวน เจ้าหน้าที่ตำรวจชุดพิสูจน์หลักฐาน และแพทย์เวร รพ.ศรีสะเกษ
ที่เกิดเหตุพบในห้องนอนชั้น 2 พบศพ น.ส.เฟริดาบี ศรีจำปา อายุ 21 ปี ชาวจังหวัดศรีสะเกษ นอนหงายเสียชีวิต สภาพศรีษะมีเลือดนองเต็มพื้น นอกจากนี้ยังพบปลอกกระสุนปืนขนาด 9 มม. ตกอยู่เกลื่อนพื้น จำนวนกว่า 10 ปลอก เจ้าหน้าที่จึงเก็บไว้เป็นหลักฐาน
จากการสอบถาม นางบัวภา ศรีจำปา อายุ 56 ปี แม่ผู้ตาย เล่าว่า ก่อนเกิดเหตุมีช่างเฟอร์นิเจอร์ 2 คน นำเตียงและตู้มาส่งที่บ้าน และกำลังติดตั้งอยู่ภายในห้องนอนของลูกสาว ต่อมา นายธนาวุฒิ หล้าธรรม อายุ 32 ปี สามีของลูกสาว ขับรถจักรยานยนต์มาถึงบ้าน พอจอดเสร็จก็เดินเข้ามาเปิดประตูห้องตน จากนั้นก็ตรงเข้าไปเปิดประตูห้องของลูกสาว แต่เปิดไม่ได้เพราะลูกสาวกลัวลูกเขยจึงล็อกเอาไว้ จากนั้นลูกเขยก็อ้อมไปเปิดประตูจากด้านหลังแต่ลูกสาวก็ล็อกไว้อีก ลูกเขยจึงชักปืนพกสั้นแบบแมกกาซีน ยิงเข้าไปที่ล็อกประตูและพยายามดึงจนหลุดออก และสามารถเปิดประตูเข้าไปได้ในที่สุด จากนั้นก็ใช้ปืนยิงเข้าไปที่ศรีษะลูกสาวจนล้มลงเสียชีวิต ส่วนช่างเฟอร์นิเจอร์ 2 คน ที่กำลังติดต้ังเฟอร์นิเจอร์อยู่ ก็รีบเปิดประตูด้านหน้าออก แล้ววิ่งหนีตายไปได้ทั้ง 2 คน หลังก่อเหตุลูกเขยก็ขับรถจักรยานยนต์บิ๊กไบค์หลบหนีไป
SPONSORED
00:03/10:16
ด้านเจ้าหน้าที่ตำรวจได้เร่งติดตามตัวผู้ก่อเหตุ และวิทยุสกัดทางหลบหนี หลังทราบว่าผู้ก่อเหตุกำลังขับรถจักรยานยนต์มุ่งไป อ.ราษีไศล ซึ่งเป็นบ้านเกิด แต่เนื่องจากผู้ก่อเตุขับรถด้วยความเร็ว จึงเสียหลักหลุดโค้งได้รับบาดเจ็บ ต่อมาญาตินำตัวมาส่งรักษาที่ รพ.ราษีไศล โดยมีเจ้าหน้าที่ตำรวจ สภ.เมืองศรีสะเกษ ตามมาอายัดตัวไว้ ซึ่งแพทย์ลงความเห็นว่าอาการสาหัส จึงส่งไปรักษาต่อ ที่ รพ.ศรีสะเกษ โดยมีเจ้าหน้าที่ตำรวจคอยเฝ้า เพื่อรอให้อาการดีขึ้นจึงจะเรียกตัวไปมาสอบสวนเพื่อดำเนินคดีตามขั้นตอนกฎหมายต่อไป",https://www.thairath.co.th/news/crime/2597711,https://static.thairath.co.th/media/Dtbezn3nNUxytg04aoTrQdRec1u48EwJa16a9RFw67bUF2.jpg,
แจ้งแล้ว 2 ข้อหา ขับเบนท์ลีย์ชนบนทางด่วน กู้ภัยตามหา เจอนั่งแท็กซี่หนี (คลิป),อาชญากรรม,8 ม.ค. 2566 21:10 น.,"ตำรวจแจ้งข้อหาแล้ว เศรษฐีขับรถหรูเบนท์ลีย์ แซงซ้ายชนรถปาเจโร่ แล้วไปถูกรถดับเพลิงที่รีบไประงับเหตุชนซ้ำบาดเจ็บทั้งคัน 6 คน เบื้องต้นโดน 2 ข้อหา ประมาททำให้เสียทรัพย์-ประมาททำให้ผู้อื่นได้รับบาดเจ็บ หากพบว่าเมา จะโดนข้อหาเมาขับด้วย ล่าสุดมีคลิป เรียกแท็กซี่หนีจากที่เกิดเหตุ 
วันที่ 8 ม.ค. พ.ต.ท.พิเชษฐ์ ก้อนแพง รอง ผกก.(สอบสวน) งานศูนย์ควบคุมจราจรด่วน 1 กก.2 บก.จร. เปิดเผยกรณีอุบัติเหตุ รถเก๋งหรูขับแซงซ้ายพุ่งชนรถบนทางด่วน ว่า ผู้ขับขี่รถยนต์ยี่ห้อเบนท์ลีย์ ยอมรับผิดและยินดีจะชดใช้ค่าเสียหายให้กับคู่กรณีทั้งหมด ทั้งนี้ ได้ทำบันทึกประจำวันไว้พร้อมแจ้งข้อหาขับรถประมาททำให้ผู้อื่นเสียทรัพย์ กับขับรถประมาททำให้ผู้อื่นได้รับบาดเจ็บ จะเจ็บมากหรือเจ็บน้อยต้องรอแพทย์ทำการประเมิน จากนั้นได้ส่งตัวผู้ขับขี่ไปตรวจเลือดที่โรงพยาบาลตำรวจเพื่อหาปริมาณแอลกอฮอล์ ซึ่งเป็นการตรวจที่ได้มาตรฐาน มีความแม่นยำสูงกว่าการเป่า
นอกจากนี้ ประเด็นพบขวดไวน์อยู่ภายในรถว่าเปิดหรือไม่เปิดนั้น ทางพนักงานสอบสวนไม่มีความจำเป็นจะต้องตรวจสอบ เนื่องจากผู้ขับขี่แสดงตัวและไม่ได้หลบหนี จึงไม่ต้องค้นรถและตรวจคราบต่างๆ หากผลการตรวจเลือดจากโรงพยาบาลออกมาแล้วว่าผู้ขับขี่มีปริมาณแอลกอฮอล์เกินกำหนด ก็สามารถแจ้งข้อหาเมาแล้วขับเพิ่มได้เลย
สำหรับทางฝั่งรถยนต์มิตซูบิชิ ปาเจโร่ ซึ่งมากัน 6 คน ได้รับบาดเจ็บทุกคน หนักสุดแขนหัก อยู่ระหว่างการรักษาที่โรงพยาบาล ส่วนคนอื่นๆ ได้รับบาดเจ็บเล็กน้อย เรื่องของการเจรจาไกล่เกลี่ยมีทนายความของฝั่งรถยนต์มิตซูบิชิได้ติดต่อกับพนักงานสอบสวนแล้ว และฝั่งรถดับเพลิงได้มีตัวแทนติดต่อมาแล้วเช่นกัน
ผู้สื่อข่าวรายงานเพิ่มเติมว่า มีคลิปถูกเผยแพร่เป็นช่วงเวลาหลังเกิดเหตุซึ่งคนขับรถเบนท์ลีย์พร้อมผู้ติดตาม ได้เรียกแท็กซี่เพื่อจะหลบหนี แต่ถูกกลุ่มอาสาดับเพลิงตามไปเรียกให้ลงจากรถเพื่อไปโรงพักด้วยกัน
SPONSORED
00:03/10:16",https://www.thairath.co.th/news/crime/2597615,https://static.thairath.co.th/media/Dtbezn3nNUxytg04aoTrQbFSaGZpJOeZ89mWTqMDN9Z2pr.jpg,
ทะเลาะยับที่สถานีชาร์จ ! ไม่เหลือสักคาราเบล รถยนต์ไฟฟ้าขับทางไกล ทำไมต้องรอ ?,ยานยนต์,30 ธ.ค. 2565 10:00 น.,"เคล็ดลับในการใช้ประโยชน์สูงสุดจากการเดินทางด้วยรถยนต์ไฟฟ้า เมื่อขับทางไกล คุณได้เรียนรู้ทั้งก่อนและระหว่างการเดินทาง ไม่ว่าจะเป็นการวางแผนอย่างรัดกุมที่จะเพิ่มระยะทางด้วยจุดชาร์จไฟที่ปลอดภัยต่อระยะทางที่ขึ้นตรงกับไฟในแบตฯ กุญแจสู่ความสำเร็จในการเดินทางบนถนนด้วยรถยนต์ไฟฟ้าที่มีระยะทำการ 400-450 กิโลเมตรก็คือ การวางแผนให้ครอบคลุม อุดรูรั่วที่จะไปไฟหมดกลางทาง หรือหาสถานีชาร์จไฟเพื่อไปต่อไม่ได้ และต่อไปนี้เป็นเคล็ดลับบางอย่าง เพื่อทำให้การเดินทางไกลด้วยยานยนต์ EV ถึงจุดหมายโดยปลอดภัย ไฟไม่ไปหมดกลางทางซะก่อน
1. ขับเรื่อยๆ ไม่ใช้ความเร็วในลักษณะที่จะเพิ่มระยะทางให้กับรถยนต์ไฟฟ้า
รถยนต์ไฟฟ้าส่วนใหญ่ที่มีราคา 8-9 แสนบาท ไปจนถึง 1.2 ล้านบาท อยู่ในกลุ่มที่มีผู้คนสนใจและควักเงินซื้อมากที่สุด รถยนต์ไฟฟ้าเหล่านี้ สามารถวิ่งได้ประมาณ 400 กิโลเมตร จากการชาร์จจนเต็ม ซึ่งอยู่ในระดับที่สูงกว่ารถยนต์ไฟฟ้าขนาดเล็กในกลุ่มที่มีราคาย่อมเยา สำหรับรถยนต์ไฟฟ้าที่มีความสามารถด้านระยะทางและความจุของแบตเตอรี่ที่มีขนาดใหญ่ เช่น Tesla Model 3 / Y / S และ X จะอยู่ที่ 400-650 กิโลเมตร BMW iX / Mercedes-EQS500 4Matic ตัวเลขระยะทางที่เคลมมาจากโรงงานจะเพิ่มขึ้นจนเกือบจะแตะ 650 กิโลเมตร อย่างไรก็ตาม ตัวเลขเหล่านี้เป็นเพียงค่าประมาณการเท่านั้น ทุกอย่างขึ้นอยู่กับวิธีที่คุณขับ เนื่องจากอุปกรณ์สำคัญในรถยนต์ไฟฟ้า ใช้พลังงานไฟจากแบตเตอรี่ การลดการใช้ไฟในแบตเตอรี่ จึงช่วยยืดระยะทางได้บ้างไม่มากก็น้อย ซึ่งรวมถึงการหลีกเลี่ยงการใช้เครื่องปรับอากาศ ขับแบบเหยียบคันเร่งเบาๆ ความเร็วไม่เกิน 80 กิโลเมตรต่อชั่วโมง และใช้ระบบเบรกแบบสะสมพลังงานหรือ Regenerative braking เพื่อชะลอความเร็วแทนการเหยียบแป้นเบรก อย่าลืมว่า ตัวเลขระยะทางมักจะไม่สัมพันธ์กับการใช้ความเร็ว ยิ่งขับเร็วก็จะเปลืองไฟในแบตฯ เหมือนขับเร็วในรถยนต์สันดาป ICE ก็ย่อมสิ้นเปลืองเชื้อเพลิง เป็นเรื่องปกติ
SPONSORED
00:03/10:16
2. วางแผนการชาร์จไปพร้อมกับพักรับประทานอาหาร
เมื่อเดินทางด้วยรถยนต์ที่ใช้น้ำมัน โดยปกติแล้ว คุณสามารถเติมน้ำมันที่ปั๊มน้ำมันและกลับมาบนถนนอีกครั้งภายในไม่กี่นาที แต่ไม่ใช่กับยานยนต์ EV ถ้าพบสถานีชาร์จที่ติดตั้งเครื่องชาร์จแบบเร็วด้วยไฟกระแสตรงหรือ DC ตามเส้นทาง การเพิ่มไฟให้กับแบตเตอรี่ ถึง 80 เปอร์เซ็นต์หรือมากกว่านั้นโดยทั่วไปจะใช้เวลาน้อยกว่าหนึ่งชั่วโมง หรือแค่ 30 นาที เมื่อตรวจสอบเส้นทางก่อนออกเดินทางแล้วพบว่า ถนนที่จะไป มีสถานีชาร์จอยู่ตลอดทาง ให้ขับไปให้ไกลที่สุดก่อนที่จะหยุดชาร์จ 
ไม่ควรคาดหวังว่าจะพบสถานีชาร์จตามชุมชนหรือสถานที่ท่องเที่ยวที่ห่างไกล บางครั้งสถานีชาร์จไฟก็หาได้ยากเย็นราวกับงมเข็มในมหาสมุทร สำหรับวิธีเพิ่มเวลาในขณะที่รอชาร์จ สถานีชาร์จไฟฟ้าหลายแห่งตั้งอยู่ในศูนย์การค้าและใกล้ร้านอาหาร จึงเหมาะสมที่จะรวมการชาร์จเข้ากับการรับประทานอาหารหรือเดินเล่น แต่ควรกลับมาที่จุดชาร์จให้ตรงตามเวลาที่ได้กำหนดเอาไว้เพราะคนอื่นก็รอชาร์จอยู่เหมือนกัน 
3. ใช้แอปฯ ที่มีอยู่ กำหนดระยะล่วงหน้า
มีหลายวิธีในการค้นหาสถานีชาร์จสาธารณะ ดาวน์โหลดแอปฯ ที่ออกแบบมาเพื่อจุดประสงค์นี้โดยเฉพาะ เช่น EVolt /EA Anywhere /  PlugShare / MEA EV /EV Station PluZ / PEA VOLTA /GO TO-U หรือใช้ Google Maps เพื่อค้นหาประเภทสถานีชาร์จที่คุณต้องการแบบเร่งด่วน แอปฯ เหล่านี้ยังสามารถช่วยคุณค้นหาที่ชาร์จตามเส้นทางได้ จำไว้ว่าระยะทางโดยประมาณของรถยนต์ไฟฟ้าขึ้นอยู่กับสไตล์การขับขี่ของคุณ สภาพอากาศ และการใช้สิ่งอำนวยความสะดวกต่างๆ เช่น เครื่องปรับอากาศ เมื่อนำมาพิจารณาเพื่อวางแผนเส้นทางและระยะทาง ควรมองหาที่ชาร์จล่วงหน้าฉุกเฉิน โดยเฉพาะอย่างยิ่ง จุดชาร์จที่อยู่ใกล้กับโรงแรมที่พัก ห้ามขับจนระยะทางเหลือไม่ถึง 20 กิโลเมตร ก่อนที่จะหาสถานีชาร์จเจอ! 
SPONSORED
4. วางแผนสำรอง
จากประสบการณ์ สถานีชาร์จอาจเจ๊ง หรือหยุดทำงานเพื่อการซ่อมบำรุง วันหยุดยาวแบบนี้ จุดชาร์จมักจะแน่นเอี้ยด หรือมีบางคนชาร์จแบบแช่ยาวไม่ยอมกลับมาที่รถตามเวลา หรือพบว่าหัวชาร์จไม่สามารถสื่อสารกับรถของคุณ ไม่ว่าด้วยเหตุผลใดก็ตาม เมื่อไฟในแบตเตอรี่ของคุณเหลือน้อยลงไปเรื่อยๆ ไม่ควรขับไปยังพื้นที่ห่างไกล ที่มีสถานีชาร์จสาธารณะเพียงแห่งเดียว หรือยังหาไม่เจอ คุณจะทำอย่างไรถ้าไปถึงแล้วที่ชาร์จนั้นกลับไม่ทำงาน หรือไม่สามารถชาร์จไฟได้ ? การมีแผนสำรอง เช่น การรู้จักใครสักคนในพื้นที่ที่อาจอนุญาตให้คุณเสียบปลั๊กไฟแบบข้ามคืนได้ อาจเป็นความแตกต่างระหว่างการเดินทางบนถนนที่ประสบความสำเร็จและน่าจดจำกับการเดินทางด้วยยานยนต์ไฟฟ้าที่ยากลำบากและทำให้คุณอยากลืมเรื่องที่ไม่น่าประทับใจ 
SPONSORED
SPONSORED
5. รถยนต์ไฟฟ้าระยะทำการ 350-400 กิโลเมตร เหมาะสำหรับใช้งานในเมืองมากกว่าการขับออกนอกเส้นทาง
แม้แต่ในกรุงเทพมหานคร ซึ่งเป็นเมืองใหญ่ที่มีจุดชาร์จ EV เยอะมากที่สุดในภูมิภาคเอเชียตะวันออกเฉียงใต้ การหาเครื่องชาร์จเร็วนอกเมืองนั้นจะกลายเป็นเรื่องยาก การเดินทางไปยังสถานที่ห่างไกล เช่น อุทยานแห่งชาติ จะต้องมีการวางแผนล่วงหน้า มากกว่าการขับใช้งานในเขตเมือง โดยเฉพาะอย่างยิ่งในเมืองเล็กๆ ที่ห่างไกลก็แทบจะหาสถานีชาร์จไม่เจอ หรือไม่มี หากดวงกุด การวางแผนล่วงหน้าแทบไม่เกิดประโยชน์เมื่อขับไปที่จุดชาร์จแล้วพบว่ามันไม่ทำงาน หรือมีรถจอดรอชาร์จอยู่เป็นจำนวนมาก หรือแอปฯ แจ้งว่าจุดชาร์จว่าง ตามเวลาที่จองไว้ แต่พอไปถึงก็พบว่ามีรถจอดชาร์จอยู่แล้วไม่มีเจ้าของอยู่ใกล้ๆ นี่คือยุคแรกของยานยนต์พลังงานสะอาดที่เจ้าของรถยนต์ไฟฟ้าจะต้องทำใจ และทำการวางแผนเดินทางล่วงหน้าเผื่อเหลือเผื่อขาดทุกครั้งที่ออกเดินทาง ขอให้มีความสุขกับ Electric Car ครับ.
อาคม รวมสุวรรณ
E-Mail chang.arcom@thairath.co.th
Facebook https://www.facebook.com/chang.arcom
https://www.facebook.com/ARCOM-CHANG-Thairath-Online-525369247505358/",https://www.thairath.co.th/news/auto/evcar/2590475,https://static.thairath.co.th/media/PZnhTOtr5D3rd9odACdTrGQ0cqvpqW12UXi3uEXcMaGzEWa.jpg,
ของขวัญซานต้า AUDI A5 COUPE 45TFSI QUATTRO S LINE BLACK EDITION,ยานยนต์,29 ธ.ค. 2565 14:00 น.,"ทุกวันนี้ Audi กลายเป็นหนึ่งในบริษัทรถยนต์ที่ได้รับความนิยมไม่แตกต่างไปจาก Mercedes Benz และ BMW โดยเฉพาะรถเอสยูวีของทั้งสามแบรนด์ที่มียอดขายแบบดาวรุ่งพุ่งแรง ส่วนรถสปอร์ตมียอดขายที่ยังคงตามหลังรถอเนกประสงค์อยู่ไกลลิบ แต่ยอดขายของ Audi ในประเทศไทยนั้น รถที่ขายดีที่สุด กลับกลายเป็นรถสปอร์ตรุ่น TT ในความเป็นจริง เม็ดเงินจำนวนมหาศาล ที่เป็นกำไรจากการขายรถเอสยูวีของบริษัท มักจะถูกนำมาพัฒนาต่อยอดรถสปอร์ต เพื่อการดำรงอยู่ของรถ Coupe ที่เคยสร้างชื่อเสียงให้กับแบรนด์ สำหรับ A5 รุ่น Facelift มีความพิเศษตรงที่รูปแบบของตัวถัง และระบบขับเคลื่อน รุ่นที่บริษัทไมซ์สเตอร์ ตัวแทนจำหน่ายรถยนต์ Audi ในไทย นำเข้ามาขายคือ A5 Coupe Facelift รุ่น 45TFSI  ใช้เครื่องยนต์ 2 ลิตรเทอร์โบ มีแรงม้า 249 ตัว พร้อมกลไกการขับเคลื่อน 4 ล้อจาก Audi หรือที่รู้จักกันในช่ือ Quattro พร้อมระบบส่งกำลัง เกียร์ออโต้ทวินคลัตช์ S-Tronic 7 สปีด กับการตกแต่งในรูปแบบ S Line Black Edition อุปกรณ์ของ Audi Sport มาตรฐานมาจากโรงงาน ราคานำเข้า 3,699,000 บาท สิ่งที่ทำให้ A5 รุ่นปรับโฉม มีความน่าสนใจก็คือ เครื่องยนต์เบนซินเทอร์โบรอบจัดกับแรงบิดแบบจัดเต็ม 370 นิวตันเมตร ที่ทำให้ตัวเลขอัตราเร่ง 0-100 ของ A5 45TFSI อยู่ในอันดับหัวแถวของรถคูเป้เยอรมันราคาไม่เกิน 4 ล้านบาท
SPONSORED
00:02/10:16
การขัดเกลาส่วนหน้าอย่างมีชั้นเชิงด้วยสีดำ Black Edition บริเวณชิ้นส่วนต่างๆ เส้นสายแต่ละเส้นที่ทอดผ่านตัวรถมีจุดที่สัมพันธ์และสอดรับกันทั่วทั้งคัน กระจังหน้าแบบชิ้นเดียวมีขนาดความกว้างและเตี้ยกว่าเดิม การออกแบบในจุดนี้ทำให้รถดูเด่นเหนือกว่ารถในระดับเดียวกัน ไฟหน้า Matrix Adaptive LED เป็นอีกจุดที่ออกแบบได้ดี เปรียบเหมือนเครื่องหมายทางการค้าของรถ Audi ยุคใหม่ ตัวถังด้านข้างไหลลื่น มีเส้นคาดด้านข้าง ลากจากขอบไฟหน้าไปจนถึงขอบของไฟท้ายคล้าย Audi new A4 พื้นที่กระจกในสไตล์คูเป้ดูเล็กลง แต่จริงๆ แล้ว A5 มีพื้นที่เหนือศีรษะเหลือเฟือ ด้วยความที่มันเป็นรถทรง Coupe รูปลักษณ์ของ A5 จึงออกมาในลักษณะแบน ยาว และเตี้ย ระยะฐานล้อที่กว้างช่วยให้ซุ้มล้อดูใหญ่และเข้ากับล้อลายใหม่ของ S Line เป็นการเน้นถึงระบบขับเคลื่อนสี่ล้อ Quattro ที่ยืนยาวมากว่า 40 ปี
Audi A5 Sportback 40 TFSI S Line ราคา 2,799,000 บาท
Audi A5 Sportback 45 TFSI quattro S Line Black Edition ราคา 3,699,000 บาท
SPONSORED
A5 Coupe พยายามรักษาแนวคิดอนุรักษนิยม ด้วยรูปลักษณ์ที่ลงตัว แนวหลังคาโดยเฉพาะเสาท้าย ให้ความรู้สึกแตกต่างไปจากรถคู่แข่ง การออกแบบในรุ่น Facelift ยังคงเอกลักษณ์ของ Audi ทำให้ A5 ใหม่ ปราดเปรียวขึ้นกว่ารุ่นที่แล้ว การขัดเกลาส่วนหน้าอย่างมีชั้นเชิงด้วยพลาสติกสีดำในชุดตกแต่ง Black Edition บริเวณชิ้นส่วนต่างๆ กระจังหน้าแบบชิ้นเดียวมีขนาดความกว้างและเตี้ยกว่าเดิม การออกแบบในจุดนี้ทำให้รถดูเด่นเหนือกว่ารถในระดับเดียวกัน
SPONSORED
SPONSORED
ไฟหน้า Matrix Adaptive LED ทำงานด้วยระบบอัตโนมัติในการยกหรือลดไฟสูงพร้อมเบี่ยงเบนลำแสงไม่ให้ไปรบกวนรถที่แล่นสวนมา เป็นอีกจุดที่ออกแบบได้ดีและมีประสิทธิภาพการทำงาน ไฟหน้าและกระจังหน้า เปรียบเหมือนเครื่องหมายทางการค้าของรถ Audi ยุคใหม่ ตัวถังด้านข้างไหลของ A5 Coupe ไหลลื่น มีเส้นคาดด้านข้าง ลากจากขอบไฟหน้าไปจนถึงขอบของไฟท้ายคล้าย Audi new A4 พื้นที่กระจกในสไตล์คูเป้ดูเล็กลง แต่จริงๆ แล้ว A5 มีพื้นที่เหนือศีรษะเหลือเฟือ ด้วยความที่มันเป็นรถทรง Coupe รูปลักษณ์ของ A5 จึงออกมาในลักษณะแบน ยาว และเตี้ย ระยะฐานล้อที่กว้างช่วยให้ซุ้มล้อดูใหญ่และเข้ากับล้อลายใหม่ของ S Line เป็นการเน้นถึงระบบขับเคลื่อนสี่ล้อ Quattro ที่ยืนยาวมากว่า 40 ปี
อากาศพลศาสตร์เป็นเรื่องที่มีความสำคัญ และค่ายรถเยอรมันก็ให้ความสนใจมากกว่าในอดีต รุ่น Coupe มีค่าสัมประสิทธิ์แรงเสียดทานอากาศอยู่ที่ 0.25 ส่วน A6 Avant รุ่นพี่นั้นมีค่า CD อยู่ที่ 0.26 A5 ใหม่ ถูกออกแบบให้ลดแรงต้านของอากาศโดยไม่มีความจำเป็นที่จะต้องนำชุดกระจังแบบปิด-เปิดอัตโนมัติมาใช้เหมือนรถคู่แข่งครีบและช่องรับอากาศบริเวณกันชนหน้า ช่วยรีดอากาศ และนำลมเย็นส่วนหนึ่งไประบายความร้อนในห้องเครื่องยนต์ ชายล่างของกันชนหน้าออกแบบให้เป็นช่องอากาศยาวขนานไปกับส่วนล่างของกันชนเพื่อสร้างแรงกดส่วนหน้า ใต้ท้องรถถูกปิดคลุมทั้งหมดเพื่อลดแรงต้าน และช่วยทำให้อากาศไหลผ่านได้เร็วขึ้น
การลดน้ำหนักก็เป็นอีกหนึ่งเป้าหมายหลักของแบรนด์รถหรูจากแดนไส้กรอก A5 ใหม่ เบาขึ้นนิดเดียว ชิ้นส่วนอะลูมิเนียมและเหล็กกล้า รวมกับช่วงล่างอะลูมิเนียมแบบ Five link ทำให้น้ำหนักส่วนหน้าของ A5 เบาขึ้น 4 กิโลกรัม พวงมาลัยไฟฟ้าแบบใหม่ ลดน้ำหนักได้อีก 5 กิโลกรัม นอกจากนี้ยังมีการปรับปรุงระบบเบรกโดยขึ้นตรงกับกำลังของเครื่องยนต์ คาร์ลิปเปอร์อัลลอยสีแดง เบาลงอีก 4 กิโลกรัม พร้อมประสิทธิภาพในการเบรกที่ดีขึ้นกว่าเดิม การจูนระบบรองรับด้วยมือชั้นปรมาจารย์ของพวก Audi ให้ความรู้สึกนุ่มสบายไร้ความกระด้าง แม้จะใส่ยางแก้มเตี้ย Series 35 เนื่องจากลูกค้าในยุคนี้ ส่วนใหญ่รักความสบายและไม่ชอบรถสปอร์ตที่มีช่วงล่างแข็งเกินไป 
A5 ใหม่ มีให้เลือก 2 ตัวถัง 2 สไตล์ คือ รุ่น 2 ประตู 4 ที่นั่ง Coupe และรุ่น 4 ประตู 4 ที่นั่งใน A5 รุ่น Sportback สำหรับรถทดสอบ new A5 Coupe ที่นำมารีวิวในอาทิตย์นี้ ประจำการด้วยเครื่อง 2 ลิตร ขับเคลื่อน 4 ล้อ และเร่งจาก 0-100 กิโลเมตรต่อชั่วโมง ได้ใน 5.8 วินาที นี่คือ Audi A5 รุ่นใหม่ เวอร์ชั่น 45TFSI พร้อมกลไกขับเคลื่อนทุกล้อ Quattro ราคา 3.6 ล้านบาท เทียบกับคู่แข่งอย่าง Mercedes Benz E200 Coupé AMG Dynamic ราคา 4,440,000 บาท BMW 420d Coupe M Sport ราคา 3,729,000 บาท ก็จะพบว่า Audi new A5 45TFSI มีราคานำเข้าที่ถูกกว่า A5 รุ่นใหม่นั้น มีรูปลักษณ์ที่สวยงาม รวมถึงสมรรถนะด้านการยึดเกาะ และตัวเลขอัตราเร่งที่เหนือกว่ารถคู่แข่งร่วมสัญชาติเยอรมนีทั้งสองคัน!
เรือนร่างของ A5 Coupe Facelift 2020 มีดีไซน์ที่แตกต่างจากคู่แข่งอย่าง E200 Coupe และ BMW 420d M Sport อยู่พอสมควร ยุคใหม่ของ Audi ที่เน้นความคมเข้มของรูปลักษณ์ การปรับปรุงของ New A5 เวอร์ชั่น Black Edition ใช้กระจังหน้าทรงตาข่ายสีดำเงาที่เฉียบคมมากขึ้น ไฟหน้า Matrix LED ที่มีดีไซน์คมกริบ พร้อมชุดไฟหรี่กลางวัน LED Daytime Running สปอยเลอร์หน้าขนาดใหญ่พร้อมช่องรับอากาศบริเวณชายล่างและด้านข้าง ฝากระโปรงใช้เส้นที่เฉียบคมลากจากไฟหน้าไปจนถึงแนวของกระจกมองข้าง ฝากระโปรงหน้า ประตูทั้ง 2 บาน และฝาท้ายทำจากอะลูมิเนียม ล้ออัลลอยลายใหม่ล่าสุด 5-Cavo-spoke จาก S-Line ขนาด 19” x 8.5J กับยางสปอร์ตแก้มเตี้ยราคาแพงจาก Bridgestone รุ่น Potenza S001 ไซส์ 255/35/R19 96Y ทั้งสี่ล้อ ชุดเบรกของ new A5 45TFSi ด้านหน้าใช้คาร์ลิปเปอร์แบบ 4 พอต สีแดง ส่วนด้านหลังเป็นแบบซิงเกิลพอต แก้มข้างประทับตรา S-Line เพื่อโชว์ตัวตนที่แท้จริงว่าเป็น A5 รุ่นตกแต่งพิเศษด้วยอุปกรณ์เสริมความหล่อจาก Audi รวมถึงสีดำเงาในรูปแบบของ Black Edition
ด้านข้างตัวรถโดยเฉพาะส่วนท้ายบริเวณเสาหลังที่คล้ายกับรถ Sport Coupe ของอเมริกันอย่าง Dodge Charger บั้นท้ายสมส่วนสวยงามด้วยกันชนหลังแบบใหม่ กับทรงของฝาท้ายและไฟท้าย LED ท่อระบายไอเสียทรงเหลี่ยมแบบแยกฝั่ง กับกันชนหลังขนาดใหญ่และสีดำเงาที่ตัดกับตัวถังสีเขียวสไตล์ Black Edition ทำให้มันดูโหดเกินความเป็นจริง แทนที่จะทำตัวเป็นรถที่ชอบโฉบไปมาแถวๆ ย่านการค้าของสุขุมวิท เหมือน New E Coupe หรือ 4-Series แต่ new Audi A5 45TFSi Quattro กลับเอาใจนักเลงรถด้วยทรงที่ดูเรียบง่าย จากความลงตัวของเหลี่ยมมุมรอบคัน และสี Chronos Grey เสริมให้ตัวถังของมันดูเคร่งขรึมดุดันและมีความโดดเด่นมากกว่าสีอื่นจากความเงาวาวของสี
บั้นท้ายเน้นเส้นเหลี่ยมที่ลงตัว ไฟท้ายใหม่ ฝาท้ายไฟฟ้า กันชนหลังเรียบง่าย ชายล่างของชุดกันชนแบบใหม่มีแผงไฟมัลติรีเฟลกเตอร์ ท่อระบายไอเสียทรงเหลี่ยมทั้งสองฝั่ง รวมถึงพลาสติกชายล่างกันชนหลังที่ออกแบบคล้ายครีบรีดอากาศ diffuser ตำแหน่งที่ทำออกมาได้เนียนก็คือ ไฟเบรกดวงที่สามแบบ LED ติดตั้งอยู่บนสุดของกระจกบานหลัง มิติตัวถังของ new A5 Coupe 45TFSI Quattro S-Line Black Edition มีความกว้าง 1,846 มิลลิเมตร ยาว 4,673 มิลลิเมตร สูง 1,371 มิลลิเมตร ความยาวฐานล้อ 2,764 มิลลิเมตร ความกว้างล้อหน้า 1,587 มิลลิเมตร ความกว้างล้อหลัง 1,568 มิลลิเมตร น้ำหนัก 1,575 กิโลกรัม พื้นที่เก็บสัมภาระ 58 ลิตร
ภายในติดตั้งจอภาพมาตรวัดและจอมอนิเตอร์กลางระบบมัลติมีเดีย MMI Plus จอภาพที่สั่งงานด้วยฟังก์ชันใหม่ในระบบสัมผัส เทคนิค Virtual Cockpit ทำให้ห้องโดยสารของมันแตกต่างไปจากรถคู่แข่งอย่างสิ้นเชิง โดยเฉพาะความหรูหราเรียบง่ายที่ Audi เน้นเป็นพิเศษ ไม่ว่าจะเป็นแดชบอร์ดคอนโซลที่ขึ้นรูปด้วยโฟมแล้วหุ้มด้วยวัสดุไวนิลราคาแพง จอมอนิเตอร์กลางที่ใช้ฟังก์ชันสั่งงานแบบใหม่ แผงควบคุมอุณหภูมิที่ใช้งานได้ง่าย คอนโซลซุ้มเกียร์ที่ถูกตัดแผงควบคุมออกไปแล้วใช้การสัมผัสที่หน้าจอภาพในการสั่งงาน เบาะนั่งทั้งสี่ตำแหน่งของ S Line เบาะหุ้มหนัง Fine Nappa ค่ายสี่ห่วงยกระดับความหรู ด้วยการจัดเบาะนั่งคู่หน้าแบบ S Sports ตกแต่งแบบ diamond cut พร้อมสัญลักษณ์ S line บริเวณพนักพิงหลัง เบาะไฟฟ้าของมันมาพร้อมกับฟังก์ชันนวดเพื่อความผ่อนคลาย เบาะคู่หน้าปรับไฟฟ้า พร้อมระบบปรับดันหลัง และฟังก์ชันบันทึกตำแหน่งเบาะนั่งผู้ขับขี่ เบาะผู้โดยสารด้านหลังออกแบบให้สามารถพับได้ new A5 มีภายในที่แสดงออกถึงตัวตนของยานยนต์จาก Audi อย่างชัดเจนโดยไม่มีกลิ่นของรถคู่แข่งโผล่ออกมาให้เห็น เอกลักษณ์ของมันก็คือ ความเรียบง่ายจากการจัดวางอุปกรณ์เท่าที่จำเป็น และความหรูหรามีระดับ
พวงมาลัย ใน new A5 เป็นพวงมาลัย Sport S Line ทรงสามก้าน ก้านวงมีสวิตช์มัลติฟังก์ชัน หลังวงพวงมาลัยมีแป้นเปลี่ยนเกียร์ Paddle shift ขนาดเล็กกะทัดรัด พวงมาลัยหุ้มหนังแท้ทรงสปอร์ตของ A5 มีรอบวงที่พอดีไม่ใหญ่หรือเล็กจนทำให้ใช้งานไม่ถนัด ทรงแบบฐานตัดยังช่วยเพิ่มพื้นที่ในการเข้า-ออกจากเบาะคนขับ สำหรับการปรับตั้งเพื่อเพิ่มความสามารถในการควบคุมทิศทาง เกิดจากการปรับตั้งค่าของการตอบสนองที่ขึ้นตรงกับโหมดของการขับเคลื่อนกับสปีดความเร็วที่ใช้ในขณะนั้นๆ เนื่องจากเป็นพวงมาลัยไฟฟ้า Audi ต้องการให้ความรู้สึกของการหมุนเพื่อเปลี่ยนทิศทาง ออกมาในลักษณะที่เป็นธรรมชาติมากที่สุด การปรับระยะของพวงมาลัยทำได้ 4 ทิศทางเหมือนกับรถคู่แข่ง รวมถึงความเที่ยงตรงขณะเลี้ยวหรือขยับไปมาเพื่อเปลี่ยนช่องจราจร
คอนโซลที่คาดด้วยชิ้นงานอัลลอยสีเงินที่ทำออกมาเพื่อเพิ่มความหรูหรา ภายในของ A5 ใหม่ มีทั้งหนังสังเคราะห์และอะลูมินั่มอัลลอยสีเงินที่คล้ายการตกแต่งภายในของ BMW โดยเฉพาะซุ้มเกียร์ที่มีความหรูหราจากคันเกียร์ที่มีหน้าตาคล้ายกับคันเร่งของเรือยอชต์ ช่องวางแก้วน้ำ สวิตช์สั่งงานระบบเบรกมือไฟฟ้า สวิตช์ควบคุมระบบเบรกหรือ Auto Brake Hold ปุ่มควบคุมเสียงของระบบเครื่องเสียง Bang & olufsen พร้อมลำโพงคุณภาพสูงในระบบ 3D
Bang & olufsen Audi A5 Specifications
Design Sportback + Coupé
Dynamic Lines design with aluminum details
Front door woofer grills are LED illuminated
Sportback + Coupé
19 loudspeakers
Optimized speaker in front door – DHS principle
Amplifier
Sportback + Coupé
16-channel DSP amplifier with more than 750 watts
3D sound settings let you choose between three intensity levels
5.1 Surround Sound (only available with the MMI Navigation plus)
Diverse sound setting options
Vehicle Noise Compensation
วัสดุตกแต่งพวกหนัง อัลลอยและพลาสติกเกรดเดียวกับ BMW ปุ่มและสวิตช์ออกแบบมาให้ใช้งานได้ง่าย โดยไม่ต้องใช้ความคุ้นเคยกันให้มากเรื่อง จุดที่ดูดีและทำออกมาได้โดนใจนักขับรุ่นใหม่ก็คือจอภาพมอนิเตอร์กลาง และมาตรวัด TFT LCD เทคโนโลยี Virtual Cockpit ซึ่งถูกนำมาปรับแต่งเพื่อใช้งานใน new A5 โดยยกมาจากรถสปอร์ตรุ่น TT ช่วยให้ห้องโดยสารของ new A5 มีปุ่มควบคุมที่ลดลง ระบบรับคำสั่งแบบ Voice Command ฟังก์ชันรับคำสั่งด้วยเสียงแบบใหม่ที่ใช้งานได้ง่าย Virtual Cockpit พัฒนาโดย Andre Ebner โดยย่อหน่วยความจำของสมองกลไฟฟ้าให้มีขนาดที่เล็กลง เพื่อนำมาใช้งานในรถยนต์ การออกแบบภายในและจัดวางอุปกรณ์ที่เน้นความเท่ขรึม และเส้นสายโปร่งเบาพลิ้วไหวช่วยสื่อความเป็นสปอร์ตของรถ A5 Coupe ได้เป็นอย่างดี การดีไซน์ภายในห้องโดยสารใช้เส้นแนวนอนและพื้นผิวมาเน้นความกว้างขวางเช่นเดียวกับการออกแบบภายนอก ส่วนของคอนโซลกลางที่เชื่อมโยงการใช้งานอุปกรณ์โดยกำหนดให้ตำแหน่งคนขับเป็นจุดศูนย์กลาง การออกแบบตำแหน่งของท่านั่งขับที่ดีช่วยรับน้ำหนักขาขณะขับเข้าโค้งด้วยความเร็วสูง
ห้องโดยสารของ new A5 รุ่น 45TFSI มีรูปลักษณ์ที่ลื่นไหลแต่เคร่งขรึมด้วยโทนสีดำตัดด้วยสีเงิน แผงหน้าปัดมาตรวัดใช้จินตนาการออกแบบให้มีรูปทรงที่มองดูคล้ายปีกของเครื่องบิน ช่องแอร์ทรงเหลี่ยมซึ่งเป็นเอกลักษณ์ของรถสปอร์ตในตระกูล A5 ก็ยังถูกนำมาใช้ จอแสดงภาพมัลติมีเดีย อินเตอร์เฟส (MMI Screen) เป็นจอภาพที่ให้ความคมชัดสูงแม้จะขับท่ามกลางแสงแดดจัดจ้า งานออกแบบที่ล้ำสมัยผสมผสานกันจนออกมาเป็นจอแสดงผลดิจิทัล ผลการตั้งค่าต่างๆ จะแสดงบนจอแสดงผลขนาด 12.3 นิ้ว
หน้าปัดมาตรวัดแบบ Virtual Cockpit ของ new A5 45TFSi มีความคมชัดสูง สามารถปรับรูปแบบของการแสดงผลได้อย่างหลากหลาย เพื่อสร้างบรรยากาศที่มีความทันสมัยน่าใช้งาน เป็นการผสมผสานหน้าปัดมาตรวัดที่แสดงผลความเร็ว รอบเครื่องยนต์ อุณหภูมิน้ำในหม้อน้ำ ผนวกรวมเข้าไว้กับ Infotainment ต่างๆ เช่น ระบบนำทางด้วยดาวเทียม ระบบให้ความบันเทิงเริงรมย์หรือมัลติมีเดีย โดยทำการแสดงผลผ่านหน้าจอ TFT ขนาด 12.3 นิ้ว ที่อยู่ตรงหน้าผู้ขับ เข็มความเร็วและวัดรอบจะมีขนาดที่ใหญ่ขึ้นแบบการแสดงภาพที่คมชัดมาก จอระบบนำทางเล็กๆ อยู่ตรงกลาง หรือหากไม่ชอบก็สามารถเลื่อนเปลี่ยนได้
คุณจะปรับขนาดของมาตรวัดในจอภาพให้เป็นไปตามที่ต้องการได้สามรูปแบบ ผสมกับการแสดงผลจอภาพทั้งหมดที่เชื่อมโยงระบบนำทางและกำหนดพิกัดผ่านดาวเทียม จอภาพมาตรวัดขนาด 12.3 นิ้ว ในหน้าปัดมาตรวัดแบบใหม่ของ New A5 ยังมีลูกเล่นอื่นๆ อีกเพียบ การใช้งานท่ามกลางเทคโนโลยีที่แปรเปลี่ยน ทำให้ค่ายผู้ผลิตรถยนต์ต้องคิดค้นหาวิธีผูกมัดใจคนซื้อให้อยู่หมัดด้วยของเล่นแปลกๆ ที่ทันสมัย มาตรวัดแบบ TFT LCD หรือ thin film transistor ยังมีอยู่ในรถระดับสูง เช่น Lamborghini / Ferrari / Mercedes Benz / BMW / Volvo / Lexus ฯ ซึ่งต่างฝ่ายต่างก็พยายามสร้างสรรค์งานศิลปะบนความเป็นไดนามิกที่น่าใช้งานในรถรุ่นใหม่ ราวกับนักมายากล Virtual Cockpit ของ new A5 Coupe ยังสามารถแสดงค่าต่างๆ ของตัวรถ รวมถึงการโชว์ระบบ Infotainment ด้วยความคมชัดสูงสุด หน้าปัดและแดชบอร์ดต่างๆ ถูกออกแบบมาเพื่อสร้างความรู้สึกถึงการควบคุมจักรกลอนาคตอย่างแท้จริง
Audi New A5 รุ่น 45TFSI Quattro S Line Black Edition วางเครื่องยนต์ขนาดกะทัดรัด เป็นเครื่องเบนซินแถวเรียง 4 กระบอกสูบ พ่วงกลไกระบบไฟฟ้าเสริม mild hybrid (MHEV) ขนาด 12 โวลต์ เครื่องยนต์เบนซินขนาดเล็ก ความจุ 2 ลิตร 1,984 ซีซี 4 วาล์วต่อสูบ พร้อมกลไกวาล์วแปรผัน Audi Valvelift system อัดอากาศด้วยเทอร์โบลูกเดี่ยวโดดๆ พร้อมอินเตอร์คูลเลอร์ ให้กำลัง 185 กิโลวัตต์ หรือ 249 แรงม้า ที่ 5,000-6,000 รอบต่อนาที แรงบิดจัดเต็ม ลงไปที่ล้อทั้งสี่ผ่านระบบ Quattro ด้วยตัวเลขแรงบิดระดับ 370 นิวตันเมตร ส่งกำลังด้วยเกียร์ออโต้ขับเคลื่อน 4 ล้อ S-Tronic 7 Speed ที่ต่อเชื่อมกับระบบขับเคลื่อน Quattro เวอร์ชั่นล่าสุด! สำหรับตัวเลขสมรรถนะนั้น A5 Coupe Facelift สามารถเร่งจาก 0-100 กิโลเมตรต่อชั่วโมงได้ในเวลาสั้นจู๋แค่ 5.8 วินาที (Mercedes Benz E300 AMG Dynamic ทำได้ 6.4 วินาที / BMW 420d M Sport ทำได้ 8 วินาที) โดยมีความเร็วสูงสุด 250 กิโลเมตรต่อชั่วโมง
เกียร์คลัตช์คู่ S-tronic 7 speed transmission มีการตอบสนองของชุดส่งกำลัง 3 ระดับ คือ
D - ออโต้เต็มระบบ
S - สปอร์ต เกียร์ทำงานเร็วขึ้น มักคาอยู่ในเกียร์ 4 นานกว่าปกติ ในลักษณะลากรอบ
M - เกียร์แมนนวล สำหรับคนที่ชอบเปลี่ยนเกียร์ด้วยตัวเอง (ใช้บ่อยๆ ดูแลน้ำมันเกียร์ให้สดใหม่อยู่เสมอด้วยนะ) การใช้เกียร์ S หรือ M ให้เหมาะสมกับเส้นทาง หรือสไตล์การขับ ทำให้สนุกขึ้น ส่วนตัว แค่คาอยู่ที่เกียร์ D ในเกียร์ที่มีคลัตช์ถึงสองชุด ก็เหลือรับประทานแล้ว
E - เกียร์ประหยัด ลดการตอบสนองลงเพื่อประหยัดน้ำมันเชื้อเพลิง เกียร์ในโหมดนี้ จะไล่อัตราทดขึ้นสู่เกียร์สูงอย่างรวดเร็ว เพื่อทำให้อัตราสิ้นเปลืองลดลง 
ช่วงล่างด้านหน้าและหลังเป็นแบบ Five link มีชิ้นส่วนที่ทำจากโลหะอัลลอยผสมกับเหล็กเพื่อลดน้ำหนักใต้สปริง ทำให้ช่วงล่างของ A5 ให้ความรู้สึกที่เป็นกลางและเป็นธรรมชาติ การปรับตั้งค่าของโช้คอัพและสปริง ทำให้รถสามารถยึดเกาะกับถนนได้อย่างมีประสิทธิภาพ ระบบเบรก ด้านหน้าใช้เบรกแบบคาร์ลิปเปอร์อัลลอย 4 พอต พ่นสีแดงแต่ไม่มีตราสัญลักษณ์อะไรทั้งสิ้น ด้านหลังแบบซิงเกิลพอตพ่นสีแดงอีกเช่นกัน พร้อมจานเบรกแบบมีช่องระบายความร้อนกับตัวช่วยเบรก เช่นระบบเบรกป้องกันล้อล็อก ABS anti lock brake system ระบบกระจายแรงเบรก EBD electronic brake distribution ระบบป้องกันล้อหมุนฟรี ASR anti slip regulation และระบบควบคุมการทรงตัว ESC electronic control system with stability function
ในเมือง เมื่อลองขับครั้งแรกด้วยโหมด Comfort เจ้า A5 Facelift รุ่น 45TFSi Quattro S Line พร้อมชุดแต่งของดำ Black Edition ราคา 3.6 ล้านบาท ให้ความรู้สึกที่ผ่อนคลายและเป็นมิตร นี่คือ Audi ที่มีตำแหน่งท่านั่งขับที่ลงตัวสุดๆ ระบบ MMI สามารถล้วงแคะแกะเกาเข้าไปดูฟังก์ชัน หรือมือบอนเข้าไปปรับตั้งค่าต่างๆ ได้ง่ายสูสีกับสายหล่อ Coupe อย่าง BMW 4-Series และ Mercedes-Benz E-Coupe เครื่องเบนซิน 4 สูบ แถวเรียง อัดเทอร์โบ เมื่อขับในรอบต่ำวิ่งผ่านถนนบางบัวทอง-สุพรรณบุรี การใช้ความเร็วต่ำทำให้รถสี่ห่วงคันนี้ไม่สามารถสำแดงฤทธิ์เดชหรือตัวตนที่แท้จริงออกมาให้เห็น เนื่องจากสภาพการจราจรที่หนาแน่นบนถนน มีรถ 18 ล้อ วิ่งอยู่เต็มไปหมด ทำให้คันเร่งถูกใช้แบบค่อยเป็นค่อยไป พอพ้นช่วงแยกสองพี่น้องก็จะพบกับสภาพการจราจรที่เริ่มคล่องตัวมากขึ้น แม้จะเป็นรถสปอร์ตที่ไม่มีขอบบานกระจก แต่การเก็บเสียงที่ย่านความเร็วเดินถือว่าทำออกมาได้ดี ความเงียบของห้องโดยสารไม่แตกต่างไปจากรถคู่แข่ง น้ำหนักตัวที่เบาหวิวแค่ 1.5 ตัน นั้นเบาพอฟัดพอเหวี่ยงกับ Series-4 แต่เบาสุดๆ เมื่อเทียบกับ Mercedes Benz E200 AMG ซึ่งมีน้ำหนักตัวบานเบอะเฉียดๆ 1.7 ตัน พวงมาลัยในโหมดมาตรฐาน Comfort เบาสบายข้อมือ พวงมาลัยไฟฟ้าของ A5 ที่ความเร็วต่ำรู้สึกเบาอย่างชัดเจนถ้าคุณเพิ่งจะเดินลงมาจาก BMW
A5 Coupe คือหัวใจของรถสปอร์ตทรง GT ด้วยการตกแต่งภายในที่หรูหราและสะดวกสบาย วัสดุคุณภาพสูง การปรับแต่งให้สัมผัสที่ยอดเยี่ยม ช่วยบรรเทาความเครียดจากการเดินทางประจำวัน ตามปกติแล้วสำหรับ Audi 45TFSI S Line จะมีช่วงล่างที่แข็งขึ้นและเตี้ยต่ำลง มันไม่ได้ทำให้ขับยากขึ้น แต่นักขับส่วนใหญ่พึงพอใจกับการเซ็ตระบบกันสะเทือนของแบรนด์สี่ห่วงอยู่แล้ว และมักจะต้องการ Sport-spec A5 หรือ Vorsprung ราคาแพงที่มีระบบกันสะเทือนแบบปรับได้เพื่อการขับขี่ที่ดีที่สุด ช่วงล่างแบบสปอร์ตกับยาง Potenza RE001 ซึ่งเป็นยางที่มีแก้มแข็งแรงมาก สอดรับกับดอกยางที่เน้นการยึดเกาะ โดยเฉพาะการเลี้ยวที่แม่นยำ
ผู้คนส่วนใหญ่ดูเหมือนจะคิดว่า A5 ล้าหลังกว่ารถคูเป้เยอรมันรุ่นอื่นๆ ในแง่ของไดนามิก แต่ A5 นั้นคมพอสำหรับการขับใช้งานในเมืองและให้อารมณ์สุนทรีย์เมื่อขับทางไกล โดยเฉพาะเส้นทางที่มีโค้งมากเป็นพิเศษ ส่วนหนึ่งเป็นเพราะ A5 ไม่ว่าจะเป็น Coupe, Cabriolet หรือ Sportback มีการยศาสตร์ที่สมดุล นึกภาพว่าคุณต้องการท่านั่งในรถสปอร์ตแบบไหน เบาะนั่งแบบปรับได้เตี้ยสุดๆ พวงมาลัยแบบสูงสไตล์รถแข่งที่ปรับได้ครอบคลุมสี่ทิศทาง แนวกระจกหน้าต่างสูงกว่าไหล่ของคุณ นั่นคือตำแหน่งท่านั่งของรถคูเป้ตามแบบฉบับรถซิ่งเดอพาเลซ! 
เรื่องไดนามิก หลายคนได้รับความสนุกอย่างเต็มที่จากรถขับหลังอย่าง BMW new 4 Series 430i แต่ A5 45TFSI กับชุด Quattro มีการบังคับเลี้ยวที่เฉียบคมมากกว่า มันเป็นรถที่จูนส่วนหน้าให้ยึดเกาะกับถนนได้ดีมาก ให้ความรู้สึกถึงการควบคุมที่ดี ในขณะเดียวกัน Audi ก็เป็นเจ้าแห่งการตกแต่งภายในที่ใช้เทคโนโลยีขั้นสูง ออปชันเสริมซึ่งถูกลดทอนความสำคัญลงไปบ้างเพื่อทำราคา แต่ภายในของ A5 ยังคงเปล่งประกาย ด้วยวัสดุระดับพรีเมียม คุณจะชอบการตกแต่งทางเทคนิคที่เรียบง่ายของรถคันนี้เป็นพิเศษ โดยเฉพาะเบาะ จอภาพมาตรวัดและแดชบอร์ดคอนโซล แต่พื้นที่วางขาเบาะหลังไม่มากเท่าที่ควร ระบบสาระบันเทิงและโหมดการขับขี่ใช้งานง่าย หน้าจอสัมผัสของ A5 ใช้การสัมผัสหรือแตะที่จอภาพเพื่อสั่งงาน  ปุ่มปรับโหมดการขับขี่ (อยู่ใต้ชุดควบคุมอุณหภูมิ) Audi Drive Select เล็กเกินไป ทำให้คนที่เพิ่งจะขับครั้งแรกหาปุ่มปรับโหมดไม่ค่อยจะเจอ
A5 45TFSI เป็นรถสำหรับนักขับที่มักจะจุดประกายของจินตนาการแปลกๆ ทรงของรถกระตุ้นการออกนอกเส้นทางอย่างไม่รู้จบ เป็นผลลัพท์ที่เกิดจากจุดเด่นทางวิศวกรรมของชุดขับเคลื่อน Quattro ที่เคยสร้างตำนานเอาไว้ในอดีต แต่ความเตี้ยของแก้มยางในรถสปอร์ตสี่ห่วงยุคใหม่ก็ไม่อนุญาตให้ทำแบบนั้น Audi รู้จักลูกค้าของตนเองดี ซึ่งส่วนใหญ่สนใจเรื่องการปรับแต่งระบบส่งกำลังที่น่าทึ่งไปทีละสเตป การตกแต่งภายนอกที่ไม่ลิเก และทวงออปชันที่หดหายไปกับการทำราคา นั่นเป็นเรื่องที่ลูกค้าใหม่ให้ความใส่ใจ มากกว่าความเที่ยงตรงของพวงมาลัยและแป้นเบรก หรือความสามารถในการเปลี่ยนทิศทางอย่างว่องไว (ตามขีดจำกัด) A5 45 กับระบบขับเคลื่อนสี่ล้อ ให้การยึดเกาะถนนและความสงบบวกสบาย ท่ามกลางความหลงใหลที่เกิดจากฟิลลิ่งของรถ รวมกับจุดที่นักขับต้องการก็คือ ความสามารถในการขับทางไกล ไม่ต้องพูดถึงความรู้สึกที่เกิดจากการออกแบบทั้งภายในและภายนอก ที่แตกต่างจาก BMW และ Mercedes-Benz อย่างสิ้นเชิง เอกลักษณ์ความเป็นตัวตนของ Audi มีบางอย่างที่แตกต่างได้อย่างโดดเด่น จุดหนึ่งก็คือช่วงล่างที่แม้จะแข็งแต่กลับนั่งสบาย!
ผมคาอยู่ Dynamic Mode ตลอดทั้งวันบนเส้นทางทดสอบในหุบเขาของอุทยานพุเตย เครื่อง 2 ลิตรเทอร์โบเดี่ยวกับเกียร์อัตโนมัติ 7 สปีดให้ความบันเทิงได้ดีเหนือกว่าคู่แข่งนิดๆ ส่วนงานประกอบโดยเฉพาะที่บริเวณแผงประตูนั้นยังมีความหนาแน่นที่เป็นรอง BMW และ Mercedes อยู่นิดๆ การควบคุมและเสียงของเครื่องยนต์ในรอบสูงนั้นเร้าใจเอาเรื่อง มันเป็นรถที่มีเสียงเครื่องยนต์แบบสปอร์ตที่ไพเราะกว่าแบรนด์ตราดาวและตราใบพัดโดยไม่จำเป็นต้องยัดท่อแต่ง ท่อเดิมๆ จากโรงงานก็มากเกินพอที่จะรับฟังการทำงานของเครื่องยนต์ ส่วนงานตกแต่งห้องโดยสารนั้นยังมีความหรูหราเป็นรอง Mercedes Benz E200 AMG Dynamic สำหรับ A5 มันเป็นรถที่มีรูปแบบ สไตล์และโทนสีที่ใกล้เคียงกับงานตกแต่งของ BMW Series-4 สำหรับการขับใช้งานในชีวิตประจำวัน Audi A5 45TFSI Quattro S-Line ให้ทั้งความนิ่มนวลน่าประทับใจ เมื่อต้องการไปให้เร็วขึ้นก็แค่ไปที่โหมด Dynamic คุณจะเรียกพลังงานออกมาใช้ได้อย่างง่ายดาย แต่ก็ต้องระวังเพราะความเร็วที่พรวดพราดขึ้นไปนั้นมันผิดกฎหมาย ชัดเจนว่ามันมีขุมกำลังที่สร้างความตื่นเต้นได้ไม่ยาก เกียร์ 7 สปีด แม้จะมีอัตราทดน้อยกว่าแต่ดันทำหน้าที่ได้ฉับไวพอๆ กัน คุณสามารถระเบิดพลังงาน 370 นิวตันเมตรได้ในรอบต่ำแค่ 1,600 ลากยาวไปถึง 4,600 รอบต่อนาที พร้อมๆกับการตอบสนองอย่างว่องไวของเกียร์คลัตช์คู่ แรงดึงที่เกิดจากแรงบิดจะทำให้รู้สึกสนุกจากสัมผัสของการพุ่งทะยาน 
ตัวเลขอัตราสิ้นเปลืองของ Audi A5 45TFSI ขับเรื่อยๆ ในโหมด Auto อยู่ในระดับ 13 กิโลเมตรต่อลิตร เมื่อปรับเข้าสู่โหมดสูงสุด Dynamic แล้วขับเร็วขึ้น อัตราสิ้นเปลืองลงมาเหลือ 10.3-11 กิโลเมตรต่อลิตร ในโลกแห่งความเป็นจริง คนที่ควักเงินซื้อรถสปอร์ต 2 ประตู ราคาเฉียด 4 ล้านบาท มักไม่ค่อยใส่ใจกับอัตราสิ้นเปลือง เท่ากับความบันเทิงหลังพวงมาลัย เครื่องยนต์เทอร์โบยุคใหม่จากเยอรมนี ถูกปรับปรุงให้มีประสิทธิภาพมากพอตัว การบริหารเชื้อเพลิงเมื่อขับเรื่อยๆ อยู่ในเกณฑ์ดี ไม่ได้กินดุซดหนักเกินเหตุ อัตราสิ้นเปลืองที่ผมลองขับทดสอบ ถือว่าไม่เกินเลยต่อความเป็นจริง รถจะกินน้ำมันหรือไม่ ขึ้นอยู่กับฝ่าเท้าของคุณ ว่าจะทนความยั่วยวนของแรงม้าแรงบิดได้หรือเปล่า น้ำหนักตัว 1.5 ตัน จากการใช้อัลลอย ที่ถูกนำมาใช้เป็นโครงสร้างหลักและเปลือกของตัวถัง เครื่องยนต์และเกียร์ที่ถูกปรับให้กินน้ำมันตามความเป็นจริงของการใช้คันเร่ง เมื่อขับเร็วก็กินเพิ่มขึ้นแต่ไม่มาก ขับช้าก็ประหยัดเหมือนรถยนต์เครื่อง 2 ลิตรทั่วไป 
รถสปอร์ตยุคใหม่ ต้องการการควบคุมที่แม่นยำ สำหรับ new A5 ความแม่นยำและการยึดเกาะ เกิดขึ้นจากการทำงานผสมผสานกันของชุดบังคับเลี้ยวและช่วงล่างแบบ Five link ผสมกับล้อและยาง Potanza S001 ระบบขับเคลื่อน 4 ล้อ Quattro ที่มอบความรู้สึกในแบบกลไกมากกว่าแบบสังเคราะห์ คุณสามารถเล็งหัวโค้งพร้อมๆ กับการหักเลี้ยวด้วยความเร็วที่สูงกว่ารถขับเคลื่อนล้อหลัง พร้อมๆ กับการส่งคันเร่งเมื่อออกจากปลายโค้งด้วยการยึดเกาะที่ทำให้รู้สึกประทับใจ! ระบบ Quattro ผกผันแรงบิดไปยังล้อแต่ละข้างแบบอิสระ เป็นต้นทุนราคาแพงที่ทำให้เกิดรสชาติของการควบคุมที่แปลกแยกแตกต่างไปจากรถคู่ต่อสู้ มันเป็นรถที่ขับได้แทบจะทุกสถานการณ์และทุกสภาพอากาศ เมื่อฝนตก คุณจะรัก Quattro ไม่จำเป็นจะต้องขับออกทางไกลเสมอไป แต่การลากยาวบนทางไกลแบบไฮเวย์นั้น เจ้า A5 จะสามารถสำแดงประสิทธิภาพได้เหนือกว่าการขับแบบย่องแล้วหยอดอยู่แต่ในเมือง!


A5 Coupé 45 TFSI quattro S line Black Edition
แบบเครื่องยนต์ เครื่องยนต์เบนซิน mild hybrid (MHEV) 4 สูบ พร้อมระบบจ่ายน้ำมันเชื้อเพลิงแบบฉีดตรง (direct injection), เทอร์โบชาร์จ
จำนวนวาล์ว 16
ปริมาตรกระบอกสูบ 1,984 ซีซี.
แรงม้าสูงสุด (183 กิโลวัตต์ 249 แรงม้า ที่ 5,000-6,000 รอบต่อนาที
แรงบิดสูงสุด 370 นิวตันเมตร ที่ 1,600-4,500 รอบต่อนาที
ระบบส่งกำลัง เกียร์อัตโนมัติ S tronic 7 จังหวะ
ระบบขับเคลื่อน ขับเคลื่อนสี่ล้อ (quattro)
อัตราเร่ง 0-100 กม. / ชม. 5.8 วินาที
ความเร็วสูงสุดโดยประมาณ 250 กม. / ชม.
ระบบตัดการทำงานเครื่องยนต์อัตโนมัติ (Start/stop system)
พวงมาลัย พวงมาลัยไฟฟ้าอัตราทดแปรผัน
เบรกหน้า ดิสก์เบรก
เบรกหลัง ดิสก์เบรก
พื้นที่เก็บสัมภาระ 450 ลิตร
ความจุถังน้ำมัน 58 ลิตร
ล้อลาย 5-Cavo-spoke 19 นิ้ว ขนาด 8.5J x 19
ยาง ขนาด 255/35 R19
ยางอะไหล่
ระบบความปลอดภัย
A5 Coupé 45 TFSI quattro S line Black Edition
ถุงลมนิรภัยคู่หน้า 2 ตำแหน่ง สำหรับผู้ขับขี่และผู้โดยสาร
ถุงลมนิรภัยด้านข้าง และม่านถุงลมนิรภัยด้านข้าง
ระบบเตือนการคาดเข็มขัดนิรภัย
ระบบเบรกมือไฟฟ้า
ระบบล็อกเบรกขณะหยุดนิ่ง (Audi hold assist)
ระบบเบรกป้องกันล้อล็อก ABS (Anti-lock braking system)
ระบบกระจายแรงเบรก EBD (Electronic brake distribution)
ระบบป้องกันล้อหมุนฟรี TCS (Traction control system)
ระบบควบคุมการทรงตัว ESC (Electronic control system with
stabilization function)
เซนเซอร์หน้า-หลังช่วยในการนำรถเข้าจอด
กล้องแสดงภาพด้านหลัง ขณะถอยจอด
จุดยึดเบาะนั่งสำหรับเด็ก
ชุดปฐมพยาบาล
อุปกรณ์มาตรฐาน
ช่วงล่างแบบ Sports
คาร์ลิปเปอร์เบรกสีแดงหน้า-หลัง
ระบบเลือกโหมดการขับขี่ (Audi drive select)
ชุดตกแต่งภายนอกแบบ S line
ชุดตกแต่งภายนอกแบบ Black Edition
ชุดตกแต่งภายในแบบ S line
หลังคาพาโนรามิคเลื่อนเปิด-ปิดด้วยระบบไฟฟ้า
ตกแต่งห้องโดยสารภายในด้วยลาย Matte Brushed Aluminium
ไฟหน้าแบบ Matrix LED
ไฟ daytime สำหรับการขับขี่ในเวลากลางวันแบบ LED
กระจกมองหลังพร้อมระบบตัดแสงอัตโนมัติ
ระบบเปิด-ปิดไฟหน้า และปัดน้ำฝนอัตโนมัติ
กระจกมองข้างตัดแสงและปรับ-พับไฟฟ้า พร้อมฟังก์ชันบันทึกตำแหน่ง
ความสะดวกสบาย
เบาะนั่งหุ้มหนัง Fine Nappa
เบาะนั่งคู่หน้าแบบ S Sports ตกแต่งแบบ diamond cut พร้อม
สัญลักษณ์ S line และฟังก์ชันนวดเพื่อการผ่อนคลาย
เบาะนั่งคู่หน้าปรับไฟฟ้า พร้อมระบบปรับดันหลัง และฟังก์ชัน
บันทึกตำแหน่งเบาะนั่งผู้ขับขี่
เบาะผู้โดยสารด้านหลังพับได้
ระบบควบคุมอุณหภูมิอัตโนมัติควบคุมอุณหภูมิแยกอิสระ 3 โซน
พวงมาลัยมัลติฟังก์ชัน แบบสปอร์ตท้ายตัด พร้อมสัญลักษณ์ S line และ Paddle shift
ระบบควบคุมความเร็วคงที่ (Cruise control)
กุญแจแบบ Comfort key พร้อมระบบเปิดฝากระโปรงท้ายโดยไม่
ต้องใช้มือ
ระบบข้อมูลและความบันเทิง
เครื่องเสียงพรีเมียม Bang & Olufsen พร้อมระบบเสียง 3 มิติ
ระบบ MMI Radio plus พร้อมหน้าจอแบบสัมผัส (MMI touch) ขนาด 10.1 นิ้ว
ระบบ Audi smartphone interface
จอแสดงข้อมูลการขับขี่แบบ Virtual cockpit plus ขนาด 12.3 นิ้ว รองรับการเชื่อมต่อ Bluetooth
ช่องเชื่อมต่อ USB
ไฟเรืองแสงในห้องโดยสารแบบปรับสีได้ (Contour/ambient lighting)

อาคม รวมสุวรรณ
E-Mail chang.arcom@thairath.co.th
Facebook https://www.facebook.com/chang.arcom
https://www.facebook.com/ARCOM-CHANG-Thairath-Online-525369247505358/",https://www.thairath.co.th/news/auto/testdrive/2588868,https://static.thairath.co.th/media/BBn1Pha0tVmF9h0jFuKZw5VouzgMAdKAYAkS9L35thwtBA48d.jpg,
ขับยังไงไปไม่เป็น? วิธีขับรถขึ้นลงเขาด้วยเกียร์ออโต้ มือใหม่ก็ไปได้นะคะ,ยานยนต์,28 ธ.ค. 2565 14:00 น.,"วันหยุดยาวกับอากาศหนาวเย็นยะเยือกบนหุบเขาสูงชันคือความใฝ่ฝันในช่วงวันหยุดสิ้นปี ไปทั้งทีถ้าร้อนก็จบเห่ อุตุบอกว่านี่ก็จะหนาวไปถึงวันที่ 1 มกราคมกันเลยทีดียว อากาศหนาวเย็นท่ามกลางธรรมชาติของขุนเขาแถบเพชรบูรณ์ เลย เชียงใหม่ เชียงราย ฯลฯ ที่มีทั้งความงามของธรรมชาติและความหนาวเหน็บจากความกดอากาศสูงกำลังค่อนข้างแรง ทำให้อยากขับรถออกทางไกลขึ้นภูเขาไปสูดอากาศหนาวกับครอบครัว พักผ่อนนอนกางเต็นท์เล่นให้เย็นใจ
ทางขึ้น-ลงเขาที่ลาดชันนั้นเต็มไปด้วยอันตราย มีทั้งหมอกที่บดบังทัศนวิสัยและน้ำค้างที่ฉาบผิวถนนทำให้ลื่นไถลได้ง่ายๆ การขับรถลงจากภูเขาซึ่งมีความลาดชันมากๆ อย่างทางขึ้นภูกระดึง ทางที่จะไปยังภูทับเบิกหรือทางหลวงที่จะมุ่งหน้าไปยังอำเภอปาย อุดมไปด้วยโค้งขึ้น-ลงเขาที่คดเคี้ยววกไปวนมา อันอาจนำมาซึ่งอุบัติเหตุหากไม่ระมัดระวังหรือไม่ชินเส้นทาง
สำหรับคนที่เพิ่งจะออกรถมาใหม่ๆ ไม่เคยชินกับทางขึ้นลงเขาที่หักพับไปมาดูน่ากลัว เพิ่งจะขับรถเป็นไม่นาน ยังไม่มีความเชี่ยวชาญในการควบคุมรถยนต์มากพอ เมื่อพบเจอกับเส้นทางบนภูเขาวกไปวนมาเดี๋ยวขึ้นเดี๋ยวลงเดี๋ยวเจอกับไหล่ทางที่มีเหวลึกดักรออยู่ก็จะหวั่นเกรง กลัวจะเกิดอุบัติเหตุจากความชันและแคบของเส้นทาง
SPONSORED
00:00/10:16
รถยนต์ส่วนใหญ่ในทุกวันนี้ใช้เกียร์อัตโนมัติกันหมดแล้ว รถเกียร์ธรรมดา ถ้าไม่ใช่รถกระบะ เป็นรถสปอร์ต ก็มักจะเป็นรถรุ่นพิเศษเท่านั้น ความแพร่หลายของเกียร์ออโต้ทำให้เกิดความสะดวกสบายเวลาขับใช้งานมีเคล็ดลับง่ายๆ เกี่ยวกับการขับขึ้น-ลงทางลาดชันสูงๆ 

อย่างแรกเลยก็คือ ให้ใช้เกียร์ต่ำ ขับขึ้นหรือขับลง ตลอดเส้นทาง อย่าขับเร็ว ไม่ขับเข้าไปใกล้กับเส้นทึบแบ่งเลนกลางถนน อันนี้สำคัญมาก พยายามให้ล้อด้านนอกเกาะไหล่ทางเอาไว้นิดๆ เผื่อเจอกับพวกตีนผีขาดจิตสำนึกที่ขับลงเขาแล้วกินเลนเข้า จะได้หลบหลีกทันไม่ชนกันกลางโค้ง
ใช้เกียร์ต่ำที่มีแรงฉุดลากมากกว่าเกียร์สูง เช่นเกียร์ในตำแหน่ง 2-3 ทั้งขึ้นและลง อย่าพยายามขับแบบลากเกียร์จนสุดรอบเครื่องยนต์ ถ้ารถยนต์ที่ใช้เป็นเกียร์อัตโนมัติ (ซึ่งส่วนใหญ่ในปัจจุบันรถยนต์นั่งส่วนบุคคลใช้เกียร์แบบนี้เกือบทั้งนั้น) ควรใช้เกียร์ 2 ในการขับขึ้น-ลงจากเขาที่มีความสูงชันและเมื่อวิ่งบนทางราบก็ปรับคันเกียร์ไปที่ตำแหน่ง D แต่ใช้ตำแหน่งนี้ได้ไม่นานก็ต้องเลื่อนกลับมาที่เกียร์ต่ำเหมือนเดิมแหละครับ 
ทางลงเขาที่ลาดชันและเต็มไปด้วยทางโค้ง ต้องเปลี่ยนจากเกียร์ในตำแหน่งปกติหรือเกียร์ D สลับมาอยู่ที่เกียร์ 2 เมื่อใช้เกียร์ 2 แล้วรถยังพุ่งลงมาอย่างรวดเร็วก็ยัดลงเกียร์ 1 ไปเลยพร้อมกับใช้เบรกช่วยในการประคองความเร็วไม่ให้สูงมากจนเอาไม่อยู่เมื่อไหลลงมาพบเจอกับโค้งหักศอก ความเร็วต่ำกับตำแหน่งเกียร์ต่ำคือวิธีการขับที่สร้างความปลอดภัยให้กับตัวคุณ เกียร์ต่ำจะคอยหน่วงความเร็วพร้อมกับใช้เบรกช่วย ทำให้ไม่กระโจนพรวดพราดเสียหลักแหกโค้งตกลงไปในเหวลึกเพราะใช้เกียร์ผิดหรือลงมาเร็วมากจนเอาไม่อยู่

เกียร์ 1 หรือเกียร์ L (Low) ใช้สำหรับไต่ทางลาดชัน ไม่ว่าจะเป็น SUV ขับสี่ล้อประสิทธิภาพดีหรือรถเก๋งเล็กๆ แบบ City Car / ECO Car ไม่ควรเปลี่ยนเกียร์ขณะห้อลงมาจากเขา ความเร็วที่ไม่มากหรือขับให้ช้าลงจะทำให้คุณควบคุมการเบรกและทิศทางได้ดีขึ้น
SPONSORED
ตรวจสอบระบบเบรกก่อนออกเดินทางไปยังพื้นที่สูงชันต้องขับขึ้นเขาตลอดเส้นทาง เพราะเบรกจะถูกใช้งานหนัก เส้นทางขึ้นลงภูดอย บางช่วงบางตอนที่เป็นช่วงขาลงทางชัน จะใช้เบรกหนักๆ ตลอดทาง ถ้าได้กลิ่นเหม็นไหม้ ก็ควรหาที่จอดแวะพักให้อุณหภูมิของจานเบรกลดลงมาบ้าง ไม่ร้อนจัดมากเกินไปจะเบรกไม่อยู่
ห้ามลงเนินด้วยตำแหน่งเกียร์ N (เกียร์ว่าง) เกียร์ว่างหรือแม้แต่เกียร์สูงพวกเกียร์ 5-6-7 นั้นจะไม่มีแรงหน่วงจากเครื่องยนต์ ทำให้เกิดอุบัติเหตุร้ายแรงแหกโค้งลงเขาตกเหวนับครั้งไม่ถ้วน ใช้เกียร์ต่ำทุกครั้งที่ขับขึ้น-ลงเขา โดยปล่อยรถให้ไหลลงเนินสูงชันตามรอบเครื่องยนต์ ในตำแหน่งเกียร์ 2 พร้อมๆ ไปกับการใช้เบรกเพื่อควบคุมความเร็วของรถให้สัมพันธ์กับเกียร์ต่ำ ค่อยๆ ประคองพวงมาลัยลงมา แต่ช่วงนี้ หลายภูหลายดอย รถน่าจะหนาแน่นจนไปได้ไม่เร็ว ซึ่งเป็นเรื่องที่ดี คนเยอะ รถแยะ ก็ต้องขับช้าลง เมื่อช้า โอกาสที่จะเกิดอุบัติเหตุก็จะลดลง
SPONSORED
อย่าขับจี้ท้ายรถคันข้างหน้า ระยะห่างระหว่างรถคันข้างหน้าบนเส้นทางภูเขามีความสำคัญ โดยเฉพาะเมื่อรถคันข้างหน้าคุณนั้นเป็นรถบรรทุกล้อเยอะหรือรถตู้ที่ขนคนขนของกันมาแบบเต็มพิกัด ช่วงขับขึ้นเนินชันให้เว้นช่วงจากรถคันข้างหน้าเพื่อป้องกันการไหลถอยหลัง หรือการบรรทุกหนักจนไม่มีเรี่ยวแรงในการตะกายขึ้นภูเขาเมื่อเจอเข้ากับทางขึ้นเขาสูงชันมากเป็นพิเศษ การเว้นระยะให้ห่างจากรถคันหน้าจะทำให้คุณมีพื้นที่มากพอในการเหยียบคันเร่งส่งรถขึ้นเนิน และทำให้ขับได้ง่ายขึ้นอีกด้วย แถมยังปลอดภัยจากการขับชนท้ายรถคันข้างหน้าหรือรถคันหน้าเกิดชะงักไหลกลับลงมา ในช่วงของขาลงก็ต้องพยายามเว้นระยะห่างเพื่อความปลอดภัยเช่นเดียวกัน
สิ่งที่ต้องพึงระวังก็คือ เส้นทางท่องเที่ยวในช่วงหน้าหนาว คุณจะพบกับรถที่ขับแบบไม่ระวัง รถที่มีกำลังแรงม้าสูงๆ หรือรถที่มีสมรรถนะสูงมากกว่าปกติ พวกรถแต่ง รถที่ขับออกแนวอันตรายท้าทายความตาย พวกชอบแซงกระชั้นชิดหรือแซงในที่คับขัน เช่น แซงโดยไม่สนใจเส้นทึบห้ามแซงบนทางโค้ง ควรหลีกหรือหลบให้ไกลคนพวกนั้นเอาไว้ก่อน
หากเป็นไปได้อย่าพยายามขับตามรถบรรทุก หรือรถตู้โดยสารในระยะกระชั้นชิด ทิ้งระยะห่างให้เพียงพอต่อการหักหลบกะทันหันให้ดีๆ ไม่ว่าจะเป็นทางชันขึ้นหรือลาดลง ไม่จำเป็นอย่าขับชิดท้ายรถคันหน้า ให้คุมระยะห่างคันหน้าสัก 30-50 เมตร เมื่อมีรถจ่อท้าย ก็ชิดซ้าย แล้วเปิดสัญญาณไฟให้รถที่ขับเร็วกว่าแซงขึ้นหน้าไป ถ้าจำเป็นต้องแซงโดยเฉพาะรถสิบล้อคันใหญ่ หรือรถที่ขับช้ามากต้องท่องคาถาใจร่มๆ ใจเย็นๆ ให้รอจังหวะเมื่อเจอทางราบหรือทางไม่ชันมาก ไม่มีเส้นทึบห้ามแซง ควรรีบแซงซะเมื่อเห็นว่าปลอดภัยแล้ว แต่เส้นทางบนภูเขามีจุดแซงน้อยและเต็มไปด้วยอันตราย ถ้าเป็นไปได้ก็ตามไปเรื่อยๆ ค่อยๆ หาจังหวะแซงที่ปลอดภัย.
SPONSORED

อาคม รวมสุวรรณ
E-Mail chang.arcom@thairath.co.th
Facebook https://www.facebook.com/chang.arcom
https://web.facebook.com/ARCOM-CHANG-Thairath-Online-525369247505358/",https://www.thairath.co.th/news/auto/news/2588728,https://static.thairath.co.th/media/PZnhTOtr5D3rd9odACgY5fKqBPHZin276WD82gPVGa8uCPd.jpg,
รวมเส้นทางขับรถปลีกวิเวกช่วงปีใหม่แบบใกล้กรุงเทพฯ,ยานยนต์,28 ธ.ค. 2565 10:00 น.,"ในช่วงวันที่ 29 ธ.ค. 65–1 ม.ค. 66 บริเวณความกดอากาศสูงหรือมวลอากาศเย็นกำลังค่อนข้างแรงอีกระลอกหนึ่งจากประเทศจีนจะแผ่เสริมปกคลุมประเทศไทยตอนบน ลักษณะเช่นนี้จะทำให้ประเทศไทยตอนบนมีอากาศเย็นถึงหนาว โดยอุณหภูมิจะลดลง 2-4 องศาเซลเซียส คำประกาศจากกรมอุตุนิยมวิทยาทำให้วันหยุดสิ้นปีดูมีคุณค่าขึ้นมาทันที อากาศเย็นๆ ที่จะยังอยู่กับเราไปจนถึงปีใหม่ เหมาะกับการท่องเที่ยวขับรถพาครอบครัวออกเดินทางไกลไปพักผ่อนเพื่อเตรียมตัวกับงานหนักๆ ในปีต่อไป วันหยุดยาวส่งท้ายปีเก่า ต้อนรับปีใหม่ สถานที่ท่องเที่ยวสำคัญๆ ในประเทศ ไม่ว่าจะเหนือใต้ออกตก เต็มไปด้วยฝูงชนเนืองแน่น ไปมาลำบากต้องเจอกับรถติดสาหัสทำให้หมดอารมณ์ที่จะชื่นชมกับธรรมชาติ แต่ยังคงมีถนนบางเส้นทางที่แม้จะไม่สวยมากนัก แต่สงบเงียบเหมาะกับการพักผ่อนแบบไปเช้ากลับเย็นหรือค่ำ หรือแม้แต่หาที่พักเล็กๆ ดูแล้วสบายและสงบเงียบเพื่อค้างคืนกับครอบครัวแบบเป็นส่วนตัว ผมขอแนะนำวิวทิวทัศน์ที่เหมาะกับการขับรถชมสองข้างทางไปเรื่อยๆ แบบที่มีรถราและผู้คนไม่หนาแน่นนักโดยเฉพาะในช่วงวันหยุดยาวแบบนี้ 
SPONSORED
00:02/10:16
เขาปลาร้า หุบป่าตาด อุทัยธานี 
ระยะทางประมาณ 256 กิโลเมตร จากกรุงเทพมหานครไปยังอำเภอลานสักของจังหวัดอุทัยธานี อาจไม่ถูกใจนักเที่ยวที่ชอบความสะดวกสบาย เพราะไม่ค่อยจะมีร้านค้า ร้านอาหาร หรือโรงแรม 5 ดาวไว้คอยรองรับ แต่ธรรมชาติและความสงบเงียบของหุบป่าตาดจะทำให้คนที่ชอบความสันโดษรู้สึกประทับใจ
หุบป่าตาด อยู่ในความดูแลของเขตรักษาพันธุ์สัตว์ป่าถ้ำประทุน ให้ความรู้สึกเหมือนหลุดจากห้วงเวลาปัจจุบันมาอยู่ในโลกยุคดึกดำบรรพ์ นอกจากต้นตาดแล้วที่นี่ยังพบไม้หายากพันธุ์อื่นๆ เช่น เต่าร้าง เปล้า คัดเค้าเล็ก ในบริเวณหุบเขานี้มีลักษณะคล้ายป่าดงดิบและยังมีความชุ่มชื้นสูง แสงจะส่องถึงพื้นได้เฉพาะตอนเที่ยงวัน เพราะมีเขาหินปูนสูงชันล้อมรอบ มีความร่มรื่นเหมาะแก่การเดินชมธรรมชาติ
SPONSORED
SPONSORED
สำหรับการขับรถเพื่อเดินทางไปเยี่ยมชมความสงบและงดงามของสถานที่แห่งนี้ จากจังหวัดอุทัยธานี ใช้เส้นทางหลวงหมายเลข 333 ผ่านอำเภอหนองฉาง จากนั้นต่อด้วยทางหมายเลข 3438 ทางไปอำเภอลานสักอีก 21.5 กิโลเมตร เลี้ยวซ้ายตามทางลาดยางอีก 6 กิโลเมตร ก็จะถึงหุบป่าตาด ซึ่งเป็นทางเดียวกับทางไปเขาปลาร้า แต่อยู่ก่อนถึงเขาปลาร้าประมาณ 1 กิโลเมตร ช่วงเช้าแลเย็น ในวันธรรมดา เตรียมของไปรับประทานให้เรียบร้อย เพราะร้านค้า ร้านอาหาร มีค่อนข้างน้อย แต่บรรยากาศในช่วงนี้ นับว่าดีงาม ถ้าชอบร้างๆ รับรองว่าเงียบจนเหงาละครับ
SPONSORED
อุทยานสามร้อยยอด
สามร้อยยอดอยู่ในจังหวัดประจวบฯ ห่างจากกรุงเทพฯ 260 กิโลเมตร ขับรถ 3 ชั่วโมงในช่วงปกติ แต่ถ้าเป็นวันหยุดกว่าจะผ่านหัวหินเล่นเอาถึงกับเงิบ เพราะบางทีเพ้อเจ้อถึง 6 ชั่วโมงก็เคยเจอกันมาแล้ว เมื่อขับเลยหัวหินที่แออัดยัดทะนานในช่วงปีใหม่ไม่ไกลนักแค่ 35-40 กิโลเมตร คุณจะพบกับความสงบที่พอจะหาได้ในช่วงวันหยุดสิ้นปี ไล่เรียงตั้งแต่ปากน้ำปราณกับอาหารทะเลอร่อยๆ หาดเขากะโหลก หาดสามร้อยยอด หาดสามพระยาที่มีอาหารจานเดียวรสชาติดีบริเวณที่ทำการ นอกจากนั้น พื้นที่กว้างใหญ่ของสามร้อยยอดยังอุดมไปด้วยจุดถ่ายภาพที่สวยงามและปราศจากผู้คนวุ่นวาย
จุดที่น่าสนใจแต่ใช้เวลาเดินเที่ยวชมเกือบครึ่งวันก็คือหาดแหลมศาลาและถ้ำพระยานคร ตั้งอยู่ที่บริเวณเขาเทียน ใกล้บ้านบางปู ห่างจากที่ทำการอุทยานฯ ไปทางทิศเหนือประมาณ 16 กม. เป็นชายหาดที่สวยงามมีชื่อว่า “หาดแหลมศาลา” มีถ้ำขนาดใหญ่ที่มีชื่อเสียง คือ ถ้ำพระยานคร บริเวณเพดานถ้ำมีปล่องให้แสงสว่างลอดเข้าไปมอง เห็นความสวยงาม ภายในถ้ำมีหลายคูหา มีหินงอกหินย้อยเป็นเชิงชั้นหลืบม่าน บางส่วนหยดย้อยลงมาเป็นรูปร่าง ต่างๆ งามแปลกตา ระหว่างทางมีบ่อน้ำกรุด้วยอิฐดินเผารูปสี่เหลี่ยมคางหมู กว้าง 1 เมตร ลึก 4 เมตร เรียกว่า “บ่อพระยานคร” จุดเด่นของถ้ำ คือ พลับพลาแบบจตุรมุข ชื่อว่า “พระที่นั่งคูหาหาสน์” ซึ่งพระบาทสมเด็จพระจุลจอมเกล้าเจ้าอยู่หัว โปรดให้สร้างขึ้น พระที่นั่งคูหาคฤหาสน์ นับเป็นเครื่องเชิดชูอย่างยิ่งของถ้ำพระยานคร กลายเป็นสัญลักษณ์ตราประจำจังหวัดประจวบคีรีขันธ์
อ่างเก็บน้ำห้วยกระพร้อย
ตั้งอยู่ในเขตจังหวัดกาญจนบุรี เชื่อมต่อกับสุพรรณบุรี รวมระยะทางแค่ 190 กิโลเมตร ถนนลาดยางรอบๆ อ่างเก็บน้ำยาวเกือบ 13 กิโลเมตร ยามเย็นของอ่างเก็บน้ำห้วยกระพร้อยจึงมีวิวที่งดงามมาก ความเจ๋งของกระพร้อยก็คือ ร้างผู้คน และร้านอาหาร มีแค่ร้านกาแฟและจุดกางเต็นท์พอจะให้เข้าพักหรือหาอาหารทานได้ จุดชมวิวระหว่างเดินทางไปเที่ยวถ้ำธารลอด อยู่ห่าง 16 กม. อ่างเก็บน้ำในโครงการพระราชดำริของในหลวง รัชกาลที่ 9 ช่วงนี้ มีน้ำเกือบจะเต็มความจุของอ่างจากฤดูฝนที่ผ่านมา คุณสามารถขับรถชมวิวทิวทัศน์ เดินเล่นบนสันของอ่าง กระพร้อยเป็นอ่างเก็บน้ำในอำเภอเล็กๆ สุดชายขอบของจังหวัดกาญจนบุรี ที่นี่มีสันให้เดินเล่นถ่ายภาพกับวิวภูเขาในช่วงเย็น อากาศตอนนี้ เย็นๆ หล่นลงมาเหลือแค่ 24-26 องศาฯ เย็นสบายกำลังดี แต่ตอนกลางคืนถ้าจะกางเต็นท์ อากาศจะเย็นลงจนเหลือแค่ 19 องศาฯ ถ้าอยากทำบุญในช่วงส่งท้ายปีเก่า มีวัดราษฎร์เจริญธรรมอยู่ด้านหน้าและเป็นจุดชมวิวทิวทัศน์ของเขื่อน 
ย้อนกลับไปในวันที่ 28 มกราคม 2533 รัชกาลที่ 9 ทรงมีพระราชดำริแก่เจ้าหน้าที่กรมชลประทาน และเจ้าหน้าที่สำนักงานเลขานุการ กปร. ณ อาคารชัยพัฒนา ในสวนจิตรลดา ให้พิจารณาวางโครงการพัฒนาแหล่งน้ำเพื่อจัดหาน้ำช่วยเหลือพื้นที่เพาะปลูกของราษฎรที่ขาดแคลนน้ำในเขตจังหวัดต่างๆ ในจังหวัดกาญจนบุรี อันเป็นที่มาของอ่างเก็บน้ำที่สวยงาม และเอื้อประโยชน์ให้กับชาวบ้านแถบนั้นได้มีน้ำกินน้ำใช้ในการดำเนินชีวิตตลอดทั้งปี 
เขื่อนปราณบุรี
อยู่ห่างจากกรุงเทพฯ แค่ 230 กิโลเมตร ใช้เส้นทางบายพาส ชะอำ หัวหิน วิ่งยาวลงมาแล้วยูเทิร์นที่แยกไฟแดงทับใต้อำเภอหัวหิน ย้อนกลับขึ้นไปแค่ 3 กิโลเมตร สังเกตทางแยกซ้ายเล็กๆ (ระวังจะเลย) พอเลี้ยวมาแล้ว วิ่งไปอีก 12 กิโลเมตรก็ถึง เขื่อนปราณบุรี ถูกสร้างขึ้นเพื่อกักเก็บน้ำ เป็นแหล่งน้ำทางการเกษตรที่สำคัญของปราณบุรี และเป็นสถานที่ท่องเที่ยวที่มีวิวสวยงาม จากหุบเขาล้อมรอบเวิ้งน้ำ บรรยากาศเงียบสงบ อากาศเย็นสบายในช่วงนี้ ถ้าไปตอนเย็นๆ เหมาะกับการถ่ายรูป ถนนหลังเขื่อนก็สามารถขับรถเล่นได้ มีวิวทิวทัศน์สองข้างทางแบบชนบทที่เหมาะกับรถเปิดหลังคา .... 
4. อุทยานพุเตย
อุทยานแห่งชาติพุเตย เป็นอุทยานแห่งชาติแห่งเดียวในจังหวัดสุพรรณบุรี ครอบคลุมพื้นที่ในอำเภอด่านช้างของจังหวัดสุพรรณบุรี ประกอบด้วยป่าเขาลำเนาไพรที่มีความดิบเถื่อนและอุดมสมบูรณ์ เทือกเขาสลับซับซ้อนและลาดชันมาก ส่วนที่สูงที่สุดเรียกว่า ยอดเขาเทวดา มีระดับความสูง 1,123 เมตร จากระดับทะเลปานกลาง เป็นแหล่งต้นน้ำลำธารหลายสาย มีป่าสนสองใบธรรมชาติที่สวยงามเหมาะที่จะเป็นแหล่งท่องเที่ยวพักผ่อนหย่อนใจ พื้นที่ป่าไม้ในเขตป่าสงวนแห่งชาติป่าองค์พระ ป่าเขาพุระกำ ป่าเขาห้วยพลู ท้องที่อำเภอด่านช้าง จังหวัดสุพรรณบุรี ซึ่งเดิมเป็นวนอุทยานพุเตย วนอุทยานพุกระทิง วนอุทยานเตรียมการตะเพินคี่ และป่าไม้ข้างเคียงมีสภาพป่าที่อุดมสมบูรณ์ สมควรที่จะอนุรักษ์ไว้และจัดตั้งขึ้นเป็นวนอุทยานพุเตย วนอุทยานพุกระทิง ในพื้นที่ป่าสงวนแห่งชาติป่าองค์พระ ป่าเขาพุระกำ จังหวัดสุพรรณบุรี และจัดตั้งเป็นอุทยานแห่งชาติตามพระราชบัญญัติอุทยานแห่งชาติ พ.ศ. 2504 จากการสำรวจป่าพุเตยพบว่า ผืนป่าตะวันตกแห่งนี้อุดมไปด้วยทรัพยากรธรรมชาติที่สำคัญและมีค่า เช่น พันธุ์ไม้ ของป่า สัตว์ป่านานาชนิด ตลอดจนทิวทัศน์ของภูเขา เกาะ และน้ำตกที่สวยงาม โดยกำหนดให้เป็นอุทยานแห่งชาติเพื่อสงวนไว้ให้ป่าพุเตยคงอยู่ในสภาพแวดล้อมตามธรรมชาติเดิม มิให้ถูกทำลายหรือเปลี่ยนแปลงไป 
แถบป่าพุเตยยังมีสถานที่ท่องเที่ยวทางธรรมชาติที่น่าสนใจ เช่น ถ้ำย้อยระย้าและผาใหญ่ ภายในถ้ำเป็นหินงอก หินย้อยเป็นประกายสวยงามตามธรรมชาติ อยู่ที่บริเวณเขาตู่ตี่ การเดินทางมีการปีนป่ายตามไหล่เขา หินงอกขรุขระ เหมาะสำหรับผู้ที่ชอบผจญภัย
ศาลเลาด้าแอร์ อยู่บนเทือกเขาพุเตย เป็นอนุสรณ์เพื่อรำลึกถึงผู้เสียชีวิตจากเครื่องบินเลาด้าแอร์ตก เมื่อวันที่ 26 พฤษภาคม 2534 จนทำให้มีผู้โดยสารเสียชีวิตหมดทั้งลำมากถึง 223 คน
ถ้ำนาคี ห่างจากอำเภอด่านช้างประมาณ 30 กิโลเมตร และห่างจากที่ทำการอุทยานแห่งชาติพุเตย ประมาณ 2 กิโลเมตร มีลักษณะเป็นหินงอกหินย้อยตามธรรมชาติอยู่บริเวณเขาตู่ตี่ ซึ่งมีพรรณพืชที่มีความสวยงาม เช่น จันผา บัวสวรรค์ ขึ้นอยู่หนาแน่น การเดินทางมีการปีนป่ายตามไหล่เขาเหมาะสำหรับนักท่องเที่ยวที่ต้องการผจญภัย
น้ำตกพุกระทิง มีน้ำตก 9 ชั้น มีน้ำมากที่สุดในช่วงเดือนตุลาคม-พฤศจิกายน อยู่ที่บ้านคลองเหล็กไหล-วังโหรา ห่างหน่วยพิทักษ์อุทยานฯ ที่ 2 (พุกระทิง) ประมาณ 7 กิโลเมตร ตามเส้นทางธรรมชาติถึงชั้นที่ 1 สำหรับชั้นที่ 2-9 เดินทางเท้า
น้ำตกตะเพินคี่ เดินทางโดยรถยนต์จากหน่วยพิทักษ์อุทยานฯ ตามเส้นทางไปบ้านกล้วยเลี้ยวซ้ายขึ้นไปถึงน้ำตก ถึงก่อนหมู่บ้านตะเพินคี่ ห่างจากที่ทำการฯ ประมาณ 25 กิเมตร
แหล่งท่องเที่ยวที่น่าสนใจในอุทยานพุเตย เช่น ป่าสนสองใบธรรมชาติ ถือเป็นป่าแปลกประหลาดมหัศจรรย์ เพราะป่าสนสองใบจะเจริญเติบโตในพื้นที่ภูเขาสูงชันที่มีความสูงจากระดับน้ำ ทะเล 1,000 เมตร แต่ป่าสนแห่งนี้เจริญเติบโตบนพื้นที่ที่มีความสูงจากระดับน้ำทะเลเพียง 763 เมตร เท่านั้น สภาพป่าเขียวทึบและมีความบริสุทธิ์สมบูรณ์มากจนได้รับเลือกให้เป็นศูนย์แม่พันธุ์ไม้สนสองใบในภาคกลาง บางต้นมีขนาดใหญ่วัดได้ 2-3 คนโอบ และมีต้นปรงยักษ์อายุประมาณ 200-300 ปี สามารถกางเต็นท์พักค้างบนลานป่าสนสองใบโดยติดต่อเจ้าหน้าที่ของอุทยานฯ รับรองว่า เงียบจนเหงาละครับ.
อาคม รวมสุวรรณ
E-Mail chang.arcom@thairath.co.th
Facebook https://www.facebook.com/chang.arcom
https://www.facebook.com/ARCOM-CHANG-Thairath-Online-525369247505358/",https://www.thairath.co.th/news/auto/news/2588436,https://static.thairath.co.th/media/PZnhTOtr5D3rd9odACgY56O2uUVSuJQIdHabFFZtGuIpPKE.jpg,
หล่นนิดหน่อยแต่ยังแรงต่อเนื่อง! ยอดขายรถยนต์เดือนพฤศจิกายน 2565,ยานยนต์,27 ธ.ค. 2565 14:00 น.,"Toyota Motor Thailand รายงานสถิติการขายรถยนต์ประจำเดือนพฤศจิกายน 2565 มียอดขายรวมทั้งสิ้น 68,284 คัน ลดลง 4.8% ประกอบด้วย รถยนต์นั่ง 20,263 คัน ลดลง 14.8% รถยนต์เพื่อการพาณิชย์ 48,021 คัน เพิ่มขึ้น 0.2% และรถกระบะขนาด 1 ตัน ในเซกเมนต์นี้ มีจำนวน 36,286 คัน ลดลง 5.9% พร้อมยอดขายสะสม 11 เดือนที่ 766,589 คัน เติบโต 14.7% เดินหน้าสู่การปิดตัวเลขการขายประจำปีในเดือนธันวาคม
ตลาดรถยนต์เดือนพฤศจิกายนชะลอตัวเล็กน้อยด้วยตัวเลขการขาย 68,284 คัน ลดลง 4.8% เมื่อเทียบกับช่วงเดียวกันของปีที่ผ่านมา โดยตลาดรถยนต์นั่งมีตัวเลขการขาย 20,263 คัน ลดลงเช่นกันที่ 14.8% ขณะที่ตลาดรถยนต์เพื่อการพาณิชย์มีตัวเลขการขาย 48,021 คัน เติบโตเล็กน้อยที่ 0.2% เป็นผลมาจากการที่ลูกค้าชะลอการตัดสินใจซื้อ เพื่อรอรับแคมเปญสุดท้ายในงาน มหกรรมยานยนต์ ครั้งที่ 39 ระหว่างวันที่ 1-12 ธันวาคม ซึ่งเป็นโค้งสุดท้ายก่อนปิดตัวเลขการขายประจำปีในเดือนธันวาคม ที่ลูกค้าต่างคาดหวังรับข้อเสนอดีที่สุดแห่งปีในงานนี้ โดยเฉพาะอย่างยิ่งลูกค้าที่อยู่ในเขตกรุงเทพมหานครและปริมณฑล รวมทั้งภาคกลางและจังหวัดใกล้เคียง
SPONSORED
00:02/10:16
แนวโน้มตลาดรถยนต์ในเดือนธันวาคม จากความเคลื่อนไหวในตลาดรถยนต์ดังกล่าว ส่งผลให้ตัวเลขการขายรถยนต์ของเดือนธันวาคมเติบโตสูงที่สุดในรอบปี โดยมียอดจองในงาน มหกรรมยานยนต์ ครั้งที่ 39 ที่มากถึง 36,679 คัน จากการรายงานของผู้จัดงานเป็นแรงขับเคลื่อนที่สำคัญ ยังไม่รวมตัวเลขการขายจากผู้แทนจำหน่ายของทุกค่ายรถยนต์ทั่วประเทศ ซึ่งจะมาเติมสถิติการขาย 11 เดือนที่ 766,589 คัน เติบโต 14.7% ก่อนจะปิดตัวเลขการขายประจำปี 2565 ในเดือนธันวาคม น่าติดตามเป็นอย่างยิ่ง
สถิติการจำหน่ายรถยนต์ เดือนพฤศจิกายน 2565
ตลาดรถยนต์รวม
ปริมาณการขาย 68,284 คัน ลดลง 4.8%
อันดับที่ 1 Toyota 24,554 คัน เพิ่มขึ้น 6.0% ส่วนแบ่งตลาด 36.0%
อันดับที่ 2 Isuzu 16,561 คัน ลดลง 10.1% ส่วนแบ่งตลาด 24.3%
อันดับที่ 3 Honda 7,328 คัน ลดลง 15.0% ส่วนแบ่งตลาด 10.7%
ตลาดรถยนต์นั่ง
ปริมาณการขาย 20,263 คัน ลดลง 14.8%
อันดับที่ 1 Toyota 8,405 คัน เพิ่มขึ้น 33.3% ส่วนแบ่งตลาด 41.5%
อันดับที่ 2 Honda 4,438 คัน ลดลง 45.0% ส่วนแบ่งตลาด 21.9%
อันดับที่ 3 Mitsubishi 1,489 คัน ลดลง 16.6% ส่วนแบ่งตลาด 7.3%
ตลาดรถเพื่อการพาณิชย์
ปริมาณการขาย 48,021 คัน เพิ่มขึ้น 0.2%
อันดับที่ 1 Isuzu 16,561 คัน ลดลง 10.1% ส่วนแบ่งตลาด 34.5%
อันดับที่ 2 Toyota 16,149 คัน ลดลง 4.2% ส่วนแบ่งตลาด 33.6%
อันดับที่ 3 Ford 4,805 คัน เพิ่มขึ้น 68.1% ส่วนแบ่งตลาด 10.0%
SPONSORED
ตลาดรถกระบะขนาด 1 ตัน
(Pure Pick up และ รถกระบะดัดแปลง PPV*)
ปริมาณการขาย 36,286 คัน ลดลง 5.9%
อันดับที่ 1 Isuzu 15,382 คัน ลดลง 9.3% ส่วนแบ่งตลาด 42.4%
อันดับที่ 2 Toyota 13,635 คัน ลดลง 8.4% ส่วนแบ่งตลาด 37.6%
อันดับที่ 3 Ford 4,805 คัน เพิ่มขึ้น 68.1% ส่วนแบ่งตลาด 13.2%
ปริมาณการขายรถกระบะดัดแปลง PPV
(ในตลาดรถกระบะขนาด 1 ตัน) 7,104 คัน
อันดับที่ 1 Isuzu MU-X 2,610 คัน
อันดับที่ 2 Toyota Fortuner 2,465 คัน
อันดับที่ 3 Ford Everest 1,380 คัน
อันดับที่ 4 Mitsubishi Pajero Sport 588 คัน
อันดับที่ 5 Nissan Terra 61 คัน
SPONSORED
ตลาดรถกระบะ Pure Pick up
ปริมาณการขาย 29,182 คัน ลดลง 11.9%
อันดับที่ 1 Isuzu D-MAX 12,772 คัน ลดลง 16.1% ส่วนแบ่งตลาด 43.8%
อันดับที่ 2 Toyota Hilux REVO 11,170 คัน ลดลง 11.0% ส่วนแบ่งตลาด 38.3%
อันดับที่ 3 Ford Ranger 3,425 คัน เพิ่มขึ้น 44.1% ส่วนแบ่งตลาด 11.7%
สถิติการจำหน่ายรถยนต์ เดือนมกราคม - พฤศจิกายน 2565
ตลาดรถยนต์รวม
ปริมาณการขาย 766,589 คัน เพิ่มขึ้น 14.7%
อันดับที่ 1 Toyota 258,612 คัน เพิ่มขึ้น 21.7% ส่วนแบ่งตลาด 33.7%
อันดับที่ 2 Isuzu 194,275 คัน เพิ่มขึ้น 17.5% ส่วนแบ่งตลาด 25.3%
อันดับที่ 3 Honda 74,518 คัน ลดลง 3.4% ส่วนแบ่งตลาด 9.7%
SPONSORED
ตลาดรถยนต์นั่ง
ปริมาณการขาย 240,371 คัน เพิ่มขึ้น 9.3%
อันดับที่ 1 Toyota 73,797 คัน เพิ่มขึ้น 34.0% ส่วนแบ่งตลาด 30.7%
อันดับที่ 2 Honda 55,879 คัน ลดลง 18.0% ส่วนแบ่งตลาด 23.2%
อันดับที่ 3 Mitsubishi 19,333 คัน เพิ่มขึ้น 21.0% ส่วนแบ่งตลาด 8.0%
ตลาดรถเพื่อการพาณิชย์
ปริมาณการขาย 526,218 คัน เพิ่มขึ้น 17.4%
อันดับที่ 1 Isuzu 194,275 คัน เพิ่มขึ้น 17.5% ส่วนแบ่งตลาด 36.9%
อันดับที่ 2 Toyota 184,815 คัน เพิ่มขึ้น 17.3% ส่วนแบ่งตลาด 35.1%
อันดับที่ 3 Ford 38,039 คัน เพิ่มขึ้น 34.8% ส่วนแบ่งตลาด 7.2%
ตลาดรถกระบะขนาด 1 ตัน
(Pure Pick up และ รถกระบะดัดแปลง PPV*)
ปริมาณการขาย 411,553 คัน เพิ่มขึ้น 17.4%
อันดับที่ 1 Isuzu 179,307 คัน เพิ่มขึ้น 19.3% ส่วนแบ่งตลาด 43.6%
อันดับที่ 2 Toyota 157,703 คัน เพิ่มขึ้น 17.0% ส่วนแบ่งตลาด 38.3%
อันดับที่ 3 Ford 38,039 คัน เพิ่มขึ้น 34.8% ส่วนแบ่งตลาด 9.2%
ปริมาณการขายรถกระบะดัดแปลง PPV (ในตลาดรถกระบะขนาด 1 ตัน) 58,746 คัน
อันดับที่ 1 Toyota Fortuner 24,927 คัน
อันดับที่ 2 Isuzu MU-X 17,751 คัน
อันดับที่ 3 Ford Everest 8,200 คัน
อันดับที่ 4 Mitsubishi Pajero Sport 6,786 คัน
อันดับที่ 5 Nissan Terra 1,082 คัน
ตลาดรถกระบะ Pure Pick up
ปริมาณการขาย 352,807 คัน เพิ่มขึ้น 15.7%
อันดับที่ 1 Isuzu D-MAX 161,556 คัน เพิ่มขึ้น 18.9% ส่วนแบ่งตลาด 45.8%
อันดับที่ 2 Toyota Hilux REVO 132,776 คัน เพิ่มขึ้น 16.1% ส่วนแบ่งตลาด 37.6%
อันดับที่ 3 Ford Ranger 29,839 คัน เพิ่มขึ้น 24.9% ส่วนแบ่งตลาด 8.5%
อาคม รวมสุวรรณ
E-Mail chang.arcom@thairath.co.th
Facebook https://www.facebook.com/chang.arcom
https://www.facebook.com/ARCOM-CHANG-Thairath-Online-525369247505358/",https://www.thairath.co.th/news/auto/news/2587858,https://static.thairath.co.th/media/PZnhTOtr5D3rd9odACgZTgOuMIL5z37VWV7PcsdicFBWf3W.jpg,
วิ่งไกล เข้าไทยต้นปีหน้า รถยนต์ไฟฟ้า BMW iX1 ELECTRIC,ยานยนต์,27 ธ.ค. 2565 10:00 น.,"BMW X1 เปิดตัวครั้งแรกในปี 2009 และตั้งแต่นั้นมา BMW ก็ได้ขายรถยนต์อเนกประสงค์ Sports Activity Vehicle (SAV) ไปแล้ว 1.9 ล้านคัน 12 ปีหลังจากการเปิดตัว ล่าสุด BMW X1 เจเนอเรชันที่สาม เดินทางมาถึงพร้อมกับ iX1 ที่ติดตั้งระบบขับเคลื่อนพลังงานไฟฟ้าเป็นครั้งแรก หลังจาก BMW iX และ iX3 แล้ว iX1 ก็กลายเป็น SAV ไร้มลพิษรุ่นล่าสุดจากผู้ผลิตรถยนต์จากแคว้น Bavarian 
SPONSORED
00:00/10:16
การออกแบบของ BMW iX1 เจเนอเรชันที่สามนั้นเฉียบคมขึ้นและมีหลักอากาศพลศาสตร์มากขึ้น ด้านหน้าของ iX1 ติดตั้งกระจังหน้าไตแบบปิดทึบ พร้อมแถบแนวตั้งประดับด้วยโครเมียมและกระจังหน้าโครเมียมล้อมรอบ ไฟหน้า LED แบบ Adaptive ปรับได้ พร้อมไฟสูงด้วยไฟ Matrix ไฟเลี้ยวแบบกะพริบ และการกระจายแสงแบบปรับได้ ส่วนล่างของกันชนหน้าดูเยอะไปนิด มีช่องรับอากาศขนาดใหญ่ที่ด้านล่าง แผ่นกันกระแทกที่ทำให้รถดูดีและเหมาะกับการทำตัวเป็นยานยนต์อเนกประสงค์พลังงานไฟฟ้า
BMW iX1 มีกระจกมองข้างและล้ออัลลอยด์ที่ปรับรูปทรงให้เหมาะกับระบบอากาศพลศาสตร์ ที่จับประตูแบบฝังเรียบ รูปทรงโดยรวมคล้ายกับ X1 เครื่องยนต์สันดาปภายใน แต่พื้นผิวดูเรียบและไม่มีรอยตัดและรอยพับ เพื่อให้ iX1 ที่ขับเคลื่อนด้วยมอเตอร์ แตกต่างจากรุ่นเครื่องยนต์สันดาปอย่างเห็นได้ชัด BMW เน้นสีน้ำเงินที่ส่วนหุ้มตัวถังด้านข้างและกันชนหน้าและหลัง ล้ออัลลอยขนาด 17 นิ้ว ติดตั้งในรุ่นพื้นฐาน ขณะที่ล้อขนาด 18 นิ้ว จะมาพร้อมกับรุ่น xLine และ M Sport นอกจากนี้ยังมีล้อขนาด 19 และ 20 นิ้ว ให้เลือกเป็นออปชันเสริม (ในเกรด xLine และ M Sport)
SPONSORED
ด้านหลังของยานยนต์ไฟฟ้า BMW iX1 แน่นอนอยู่แล้วว่ามันไม่มีท่อไอเสีย การออกแบบในเจเนอเรชันที่ 3 ยังคงไว้ซึ่งส่วนหลังที่เป็นทรงกล่อง ในขณะที่ไฟท้าย LED รูปตัว L มีความคมชัดสวยงามลงตัวยิ่งขึ้น SAV ขนาดกะทัดรัดรุ่นใหม่ใส่สปอยเลอร์ติดหลังคา กระจกบังลมหลังลาดเอียง และเสาอากาศแบบครีบฉลาม ส่วนล่างของกันชนมีแผ่นกันกระแทก ค่าสัมประสิทธิ์แรงเสียดทานอากาศ (Cd) ที่น่าประทับใจของ iX1 อยู่ที่ตัวเลข 0.26 เป็นเครื่องพิสูจน์ถึงความมุ่งมั่นของวิศวกร BMW ในการทำให้รถอเนกประสงค์คันนี้แหวกอากาศได้ดี 
การตกแต่งภายในของ BMW iX1 เน้นคุณภาพสูงกว่าเดิม ยกระดับความแพงและดูดีด้วยอุปกรณ์ใหม่ เนื่องจากวัสดุที่มีคุณภาพและการจัดวางที่ดูหรูหราราวกับรถรุ่นแพง ของ BMW ขนาดที่เพิ่มขึ้นและการไม่มีอุโมงค์เพลากลาง ทำให้ iX มีขนาดที่กว้างกว่ารุ่นที่ใช้เครื่องยนต์สันดาปภายใน 
ภายในแบบใหม่ ประกอบด้วยระบบนำทาง หน้าจอคู่ ระบบควบคุมสภาพอากาศอัตโนมัติแบบดูอัลโซน ชุดระบบช่วยเหลือผู้ขับขี่แบบใหม่ ระบบช่วยจอด กล้องมองหลัง และคุณสมบัติดิจิทัลอื่นๆ อีกเพียบ BMW นำรูปแบบงานตกแต่งใหม่เอี่ยมของ iX มาใช้ใน iX1 โดยเฉพาะอย่างยิ่งเมื่อพูดถึงรูปทรงเรขาคณิตของการตกแต่งภายใน ช่องวางเท้า ที่เปิดประตู ช่องเก็บของ แผงบุหลังคา และไฟอ่านหนังสือ แพ็กเกจไฟส่องสว่างรอบข้างเป็นอุปกรณ์เสริม ทำให้ห้องโดยสารมีความหรูหราเหมือนอยู่ในห้องนั่งเล่น ด้วยการปรับความสว่างและโทนสีจากเมนู iDrive รวมถึงฟังก์ชันไฟภายในห้องโดยสารแบบไดนามิก พร้อมสัญญาณไฟกะพริบเมื่อมีสายเรียกเข้าที่ไฟตกแต่งภายใน 
SPONSORED
BMW ยังเสนอตัวเลือกการตกแต่งภายในห้าแบบ ซึ่งรวมถึงการตกแต่งด้วยลายไม้ยูคาลิปตัสแบบเปิดรูพรุน การตกแต่งอะลูมิเนียม Hexacube สำหรับรุ่น M Sport คนที่รักเสียงเพลงจะต้องเพลิดเพลิน เพราะ iX1 มาพร้อมกับการติดตั้งลำโพง 6 ตัวในรุ่นมาตรฐาน พร้อมแอมพลิฟายเออร์ 100 วัตต์ ตามด้วยออปชันจัดเต็ม ระบบเสียงรอบทิศทาง Harman Kardon พร้อมลำโพง 12 ตัว และเอาต์พุตแอมพลิฟายเออร์กำลังขับ 450 วัตต์ เป็นตัวเลือก ทวีตเตอร์อยู่ในตำแหน่งที่แผงประตูและดูพรีเมียมมากด้วยฝาครอบสแตนเลสเงาแวววาว
iX1 มาพร้อมกับระบบปฏิบัติการ BMW Live Cockpit Plus และ BMW Operating System 8 เป็นอุปกรณ์มาตรฐานในทุกรุ่น ระบบ iDrive ถูกรวมเข้ากับจอแสดงผลโค้งคู่ขนาด 10.25 นิ้ว สำหรับจอภาพมาตรวัด และ 10.7 นิ้ว สำหรับหน้าจอมอนิเตอร์ของระบบสาระบันเทิงส่วนกลาง เป็นแผงกระจกเดียวที่มีหน้าจอความละเอียดสูง อินเทอร์เฟซผู้ใช้ของหน้าจอเป็นแบบสมาร์ทโฟนเพื่อให้ใช้งานง่ายและสะดวก
SPONSORED
BMW อัปเกรดระบบนำทางเพื่อให้ตอบสนองได้รวดเร็วและแม่นยำยิ่งขึ้น ขณะนี้ระบบนำทาง BMW Maps ต้องการเพียงหนึ่งในสี่ของเวลา มันเร็วกว่าเมื่อก่อนและตอบสนองอย่างว่องไวในการแจ้งข้อมูลเพื่อคำนวณเส้นทาง ระบบติดตามและใช้ข้อมูลการจราจรตามเวลาจริง เพื่อแนะนำเส้นทางที่ถูกปรับให้เหมาะสมสำหรับการเดินทาง หากระยะทางต่อไฟในแบตเตอรี่ไม่เพียงพอที่จะไปถึงจุดหมายปลายทาง ระบบจะแจ้งเตือนถึงสถานีชาร์จที่ใกล้เคียง พร้อมคำนวณระยะเวลาในการเดินทาง รวมถึงการชาร์จไฟ 
BMW Intelligent Personal Assistant สั่งงานและตอบโต้ด้วยบทสนทนาที่เป็นธรรมชาติกับ AI เพื่อปรับให้รถสามารถโต้ตอบกับคนขับหรือผู้โดยสาร สามารถสั่งเปิดกระจกหน้าต่าง ปรับเครื่องปรับอากาศ หรือควบคุมซันรูฟแบบพาโนรามาโดยใช้คำสั่งเสียง นอกจากนี้ยังมีกล้องภายในห้องโดยสารที่สามารถใช้เพื่อถ่ายภาพช่วงเวลาพิเศษระหว่างการเดินทางบนท้องถนน
eSIM ส่วนตัว
eSIM ส่วนตัวช่วยให้ใช้ฟังก์ชันการเชื่อมต่อของสมาร์ทโฟนจากรถได้ การรับสัญญาณมือถือสำหรับข้อมูลและการโทร ได้รับการปรับปรุงโดยใช้เสาอากาศ 5G ของรถ อุปกรณ์สูงสุดสิบเครื่องสามารถเข้าถึงอินเทอร์เน็ตโดยใช้ฮอตสปอตมือถือ นอกจากนี้ Personal eSIM ยังเชื่อมโยงกับ BMW ID สามารถใช้ฟังก์ชันนี้กับรถยนต์ BMW รุ่นอื่นๆ ที่มีคุณลักษณะ Personal eSIM ได้ โดยใช้ข้อมูลรับรองการเข้าสู่ระบบ BMW ID ของตนเอง
เบาะที่นั่งใหม่
เบาะนั่งของ BMW เป็นหนึ่งในเบาะที่นั่งที่ดีที่สุดในอุตสาหกรรมยานยนต์ เป็นที่รู้จักในด้านความสบายสูงสุดและการรองรับด้านข้างที่ดีเยี่ยม เช่นเดียวกับ iX1 เบาะนั่งมีการออกแบบใหม่ สามารถเลือกโทนหนังสีแดง สีดำ สีมอคค่า และสี Oyster สำหรับแต่ละรุ่น ระบบอุ่นที่นั่งและการปรับด้วยไฟฟ้าเป็นอุปกรณ์เสริม ในขณะที่ออปชันเสริม มีเบาะรองเอวและปุ่มนวดได้ เบาะผ้าสีแอนทราไซต์หุ้มหนัง Sensatec หรือ Vernasca เป็นตัวเลือกมาตรฐาน
แพ็กเกจ M Sport เพิ่มเบาะนั่งแบบสปอร์ตหุ้มหนัง Sensatec หรือ Alcantara เย็บด้วยหนังสีดำและสีน้ำเงิน หรือหนัง Vernasca พนักพิงเบาะหลังแยก 40:20:40 สามารถพับราบเพื่อขยายพื้นที่เก็บสัมภาระ เบาะนั่งด้านหลังแบบ 60:40 สามารถเลื่อนไปข้างหน้าหรือข้างหลังได้ 13 ซม. (5.1 นิ้ว) ไม่ว่าจะแยกกันหรือรวมกัน นอกจากนี้ยังสามารถปรับมุมพนักพิงแยกกันสำหรับเบาะนั่งสามชิ้นที่ด้านหลัง เบาะที่นั่งแบบโมดูลาร์ทำให้พื้นที่เก็บสัมภาระของ BMW X1 สามารถขยายได้จาก 17.3 เป็น 52.7 ลบ.ม. (490 เป็น 1,495 ลิตร) สามารถเพิ่มอุปกรณ์ลากจูงพ่วงแบบติดตั้งด้วยระบบอิเล็กทรอนิกส์ โดยมีความสามารถในการลากจูงชั่วคราว 1,200 กก. สำหรับ BMW iX1 ระบบไฟฟ้า iX1 หรือแม้แต่ X1 ที่ขับเคลื่อนด้วยนำ้มันเชื้อเพลิง แม้มันจะเป็น SAV ที่สร้างขึ้นเพื่อวัตถุประสงค์ในการขับทั้งในและนอกเมือง ไม่ใช่นำไปลากลากจูงเทรลเลอร์ แต่ iX1 ที่ใช้มอเตอร์ไฟฟ้ามีกำลังมากพอสำหรับความสามารถในการลากจูงแบบเบา
ที่วางแขนด้านหน้าของ BMW iX1 ออกแบบใหม่ มาพร้อมแผงควบคุมในตัว ซึ่งเปิดพื้นที่เก็บของด้านล่าง คันเกียร์ใหม่ มีการออกแบบให้เล็กลง ด้านล่างช่องแอร์ตรงกลาง มีพื้นที่สำหรับวางแก้วน้ำ 2 ช่อง และถาดวางสมาร์ทโฟน ถาดมาพร้อมกับตัวล็อกแบบเคลื่อนย้ายได้ สามารถวางสมาร์ทโฟนตั้งขึ้นได้ โดยมองเห็นได้สำหรับคนขับและผู้โดยสาร พร้อมอุปกรณ์ชาร์จมือถือแบบไร้สาย
BMW X1 เจเนอเรชันที่สามกับแพลตฟอร์ม FAAR แบบโมดูลาร์ (Frontantriebsarchitektur – ซึ่งเมื่อแปลเป็นภาษาอังกฤษจะอ่านว่า Front Wheel Drive architecture) FAAR เป็นแพลตฟอร์มพลังงานหลากหลายได้รับการออกแบบให้เข้ากันได้กับเครื่องยนต์สันดาปภายใน ปลั๊กอินไฮบริด และระบบส่งกำลังไฟฟ้า 100% เป็นการพัฒนาแพลตฟอร์ม UKL ที่ยืดหยุ่นสูง ซึ่งเป็นรากฐานของ BMW และ Mini การผลิตรถยนต์พลังงานไฟฟ้า BMW i3 ได้สิ้นสุดลงในเดือนมิถุนายน 2565 เป็นเวลาแปดปีครึ่งหลังจาก BMW i3 เปิดตัว โดยมียอดการผลิตมากกว่า 250,000 คัน ตลอดอายุโมเดล สำหรับผู้ซื้อที่กำลังมองหาผลิตภัณฑ์ยานยนต์ไฟฟ้าขนาดใหญ่ขึ้น พร้อมความสามารถด้านการบริหารพลังงานไฟฟ้า รถ SAV สองรุ่นในกลุ่มผลิตภัณฑ์ BMW ได้แก่ BMW iX3 และ BMW iX และ BMW iX1 รายงานจาก Süddeutsche Zeitung BMW ได้เรียนรู้ว่าลูกค้าต้องการรถยนต์ไฟฟ้าขนาดใหญ่ขึ้น หรือรุ่น (ขนาดใกล้เคียงกัน) ที่มีการออกแบบที่น่าดึงดูดยิ่งขึ้น นั่นคือจุดที่ BMW iX1 และ Mini Countryman Electric เข้ามามีบทบาทในฐานะผู้สืบทอดทางอ้อมของ BMW i3
ข้อมูลจำเพาะ
ขนาด
BMW iX1 มีขนาดความยาว 4,500 มม. (177.2 นิ้ว) ความกว้าง 1,845 มม. (72.6 นิ้ว) และความสูง 1,616 มม. (63.6 นิ้ว) ระยะฐานล้อ 2,692 มม. (106.0 นิ้ว) ระยะห่างจากพื้น 170 มม. (6.7 นิ้ว) พื้นที่เก็บสัมภาระ 490-1,495 ลิตร 
BMW iX1 มีเฉพาะรุ่นขับเคลื่อนสี่ลอ AWD แบบมอเตอร์คู่ ที่เรียกว่า 'xDrive30' มอเตอร์ไฟฟ้าทั้งเพลาหน้าและเพลาหลัง ชุดขับเคลื่อนพลังงานสะอาดนี้ให้กำลัง 230 กิโลวัตต์ หรือมากถึง 308 แรงม้า พร้อมบูสต์ชั่วคราว แรงบิดสูงสุด 494 นิวตันเมตร (364 ปอนด์-ฟุต) ด้วยผลลัพธ์ที่ดีต่อการทำความเร็วด้วยมอเตอร์คู่ BMW iX1 สามารถเร่งความเร็วจาก 0 ถึง 100 กิโลเมตรต่อชั่วโมง ในเวลาเพียง 5.6 วินาที ทำความเร็วสูงสุดได้ถึง 180 กิโลเมตรต่อชั่วโมง
สำหรับ BMW iX1 รุ่น eDrive20 กำอยู่ในขั้นตอนการผลิต ซึ่งมีกำหนดเข้าสู่กระบวนการผลิตในเดือนพฤศจิกายน 2566 ไทม์ไลน์ SOP บ่งชี้ว่าแบรนด์รถยนต์หรูจากมิวนิกอาจเปิดตัว BMW iX1 eDrive20 ซึ่งเป็นส่วนหนึ่งของการอัปเดตในช่วงฤดูร้อนกลางปี 2566 พร้อมระบบขับเคลื่อนล้อหน้าแบบ FWD ใช้มอเตอร์ไฟฟ้าตัวเดียววางบนเพลาหน้า ขับเคลื่อนล้อหน้า
BMW iX1 xDrive30 ใช้แบตเตอรี่ 64.7 kWh มีความหนาแน่นของพลังงานสูง 152 Wh/kg ชาร์จไฟจนเต็มทำระยะการขับขี่ได้ไกล 440 กม. ส่วน iX1 eDrive20 อาจใช้ชุดแบตเตอรี่เดียวกันและทำระยะทางได้มากกว่า 500 กม. 
iX1 xDrive30 รองรับการชาร์จไฟฟ้ากระแสสลับ AC ขนาด 11 กิโลวัตต์ ซึ่งสามารถชาร์จแบตเตอรี่ใหม่จนเต็มภายใน 6.5 ชั่วโมง สามารถเลือกเพิ่มอัตราการชาร์จเป็น 22 กิโลวัตต์ โดยชาร์จแบตเตอรี่ใหม่ภายใน 3 ชั่วโมง 45 นาที ส่วนการชาร์จเร็ว 130 กิโลวัตต์ ด้วยไฟกระแสตรง DC สามารถเพิ่มพลังงานแบตเตอรี่จาก 10 จนไปถึง 80% ใน 29 นาที ภายในสิบนาที ระบบชาร์จไฟกระแสตรง DC เพิ่มระยะได้ 120 กิโลเมตร regenerative braking การฟื้นฟูพลังงานไม่ว่าจะยกเท้าออกจากแป้นคันเร่ง หรือแตะเบรก สูงถึง 60 กิโลวัตต์ หากผู้ขับ iX1 ใช้การขับด้วยแป้นเหยียบเดียว สามารถสร้างอัตราการฟื้นคืนกระแสไฟฟ้าถึง 120 กิโลวัตต์ได้โดยใช้เบรก วิศวกรของ BMW กล่าวว่า แรงบิดจะกระจายระหว่างเพลาหน้าและเพลาหลังอย่างสมดุล ด้วยระบบควบคุมแรงบิด xDrive ซึ่งรวมเข้ากับฟังก์ชันจำกัดการลื่นไถลของล้อ DSC 
ระบบกันสะเทือน Adaptive M เป็นอุปกรณ์เสริมใน X1 เครื่องยนต์สันดาปภายใน แต่เป็นอุปกรณ์มาตรฐานใน BMW iX1 ความสะดวกสบายในการขับ สามารถปรับเปลี่ยนได้ด้วยโช้คอัพที่ปรับค่าการตอบสนองได้ ยิ่งไปกว่านั้น Adaptive M ยังเพิ่มพวงมาลัยแบบสปอร์ตที่มีการบังคับเลี้ยวแม่นยำ
BMW iX1 Specifications Value
Length 4,500 mm (177.2 in.)
Width 1,845 mm (72.6 in.)
Height 1,616 mm (63.6 in.)
Wheelbase 2,692 mm (106.0 in.)
Ground Clearance 170 mm (6.7 in.)
Luggage Capacity 490-1,495 liters (17.3-52.8 cu. ft.)
Drivetrain layout Dual-motor AWD
Total Power 230 kW (308 hp) with a temporary boost
Total Torque 494 Nm (364 lb.-ft.)
0-62 mph time 5.6 seconds
Top Speed 180 km/h (112 mph)
Battery (Net) 64.7 kWh
Range (WLTP) 440 km (273 miles)
AC Charging Power 11 kW (standard)/22 kW (optional)
0-100% AC Charging Time 6 hours 30 minutes (at 11 kW)/3 hours 45 minutes (at 22 kW)
DC Charging Power 130 kW
0-80% DC Charging Time 29 minutes
Braked Towing Capacity (12%) 1,200 kg (2645.5 lbs.)
Unbraked Towing Capacity 750 kg (1653.5 lbs.)
iX1 มีความสมดุล จากระบบขับเคลื่อนสี่ล้อและตำแหน่งที่ต่ำของชุดแบตเตอรี่ การส่งพลังงานเกือบจะทันที  Adaptive recuperation ซึ่งมาในเวอร์ชันอัปเกรด เพื่อประสิทธิภาพและระยะที่ดีขึ้น เป็นสิ่งที่ยอดเยี่ยมและใช้งานได้จริง iX1 ให้การขับขี่ที่ค่อนข้างสปอร์ต มีระบบช่วยเหลือผู้ขับขั้นสูง อุปกรณ์ความปลอดภัยมาตรฐาน ได้แก่ ระบบเตือนการชนด้านหน้าพร้อมระบบเสริมแรงเบรก ระบบควบคุมความเร็วอัตโนมัติพร้อมฟังก์ชัน Stop & Go ข้อมูลจำกัดความเร็วพร้อมไฟแสดงห้ามแซง ระบบช่วยจำกัดความเร็ว การเตือนการออกนอกเลน ระบบควบคุมระยะการจอดแบบแอ็กทีฟ พร้อมกล้องมองหลังเป็นอุปกรณ์มาตรฐาน
Driving Assistant Plus
แพ็กเกจความปลอดภัย Driving Assistant Plus เพื่อให้ BMW iX1 สามารถขับขี่อัตโนมัติได้ ระบบจะใช้กล้อง เรดาร์ และเซนเซอร์อัลตราโซนิกรอบๆ ตัวรถเพื่อติดตามสภาพแวดล้อม แพ็กเกจนี้มาพร้อมกับระบบช่วยบังคับเลี้ยวและควบคุมช่องทาง ใช้กล้องและเรดาร์ ระบบควบคุมความเร็วคงที่แบบแอ็กทีฟพร้อม Stop & Go ด้วยความเร็วสูงสุด 180 กิโลเมตรต่อชั่วโมง และระบบช่วยจำกัดความเร็ว รวมถึงคุณสมบัติอื่นๆ กล้องภายในห้องโดยสารด้านบน จะเปิดใช้งานเมื่อ Remote Theft Recorder ทำงาน สามารถบันทึกภาพของใครก็ตามที่ยุ่งเกี่ยวกับรถได้โดยอัตโนมัติ
การผลิต BMW iX1 เริ่มขึ้นเมื่อวันที่ 11 พฤศจิกายน 2022 ในเมืองเรเกนสบวร์ก ประเทศเยอรมนี เริ่มต้นด้วย X1 รุ่นเครื่องยนต์สันดาปภายในปลั๊กอินไฮบริด และ iX1 เริ่มทยอยออกจากสายการผลิตเดียวที่โรงงานเรเกนสบวร์ก BMW ยังผลิตชุดแบตเตอรี่ของ iX1 ที่โรงงานแห่งนี้ โรงงาน Regensburg ใช้ระบบสายพานลำเลียงและการประกอบใหม่ เพื่อผลิตแบตเตอรี่และการขนส่งภายในมีการปรับให้เหมาะสมโดยใช้ระบบดิจิทัล ห้องพ่นสีใช้กระบวนการพ่นสีแบบผสมผสาน (IPP) ซึ่งเพิ่มประสิทธิภาพการเคลือบสีในขณะที่ลดการใช้พลังงาน BMW กล่าวว่าพนักงานที่ทำงานในการผลิตชิ้นส่วนไฟฟ้าที่โรงงาน Regensburg จะเพิ่มขึ้นเป็นกว่า 400 คน ภายในสิ้นปี 2565 ระหว่างปี 2563 ถึง 2565 BMW Group ได้ลงทุนมากกว่า 150 ล้านยูโร ในโรงงาน Regensburg เพื่อขยายขนาดการผลิตชิ้นส่วนแบตเตอรี่และแบตเตอรี่แรงดันสูง
ในเยอรมนี BMW iX1 มีราคาเริ่มต้นที่ 55,000 ยูโร (58,327 เหรียญสหรัฐ) ประมาณ 2,024,000 บาท BMW Group Thailand ยืนยันการเปิดตัว BMW iX1 ในประเทศไทย ในช่วงไตรมาสแรกของปี 2566 (มกราคม-มีนาคม 2566)
แผนงานระยะยาวของการผลิตยานยนต์ไฟฟ้าของแบรนด์ตราใบพัด ภายในปี 2573 BMW Group ตั้งเป้าหมายที่จะขายรถยนต์ไฟฟ้ามากกว่า 1.5 ล้านคันต่อปี และ iX1 ระดับเริ่มต้น คือการเปิดตัวเชิงกลยุทธ์ เพื่อบรรลุเป้าหมายดังกล่าว สำหรับระยะกลาง BMW ตั้งเป้าส่งมอบรถ EV จำนวน 2 ล้านคันให้กับลูกค้าภายในปี 2568.
อาคม รวมสุวรรณ
E-Mail chang.arcom@thairath.co.th
Facebook https://www.facebook.com/chang.arcom
https://www.facebook.com/ARCOM-CHANG-Thairath-Online-525369247505358/",https://www.thairath.co.th/news/auto/evcar/2586983,https://static.thairath.co.th/media/PZnhTOtr5D3rd9odACgZtUB6vNXUYUYxEf26prcsNcM1kLy.jpg,
ป้องกัน ‘หลับใน’ ขณะขับรถทางไกล ข้อแรกต้องงดกาแฟเครื่องดื่มกาเฟอีน!,ยานยนต์,26 ธ.ค. 2565 19:13 น.,"ฟังสถิติคุณอาจจะตกใจเลยทีเดียว กรมทางหลวงเปิดเผยอุบัติเหตุบนท้องถนนระหว่างปี 2551-2561 พบว่าสาเหตุการเกิดอุบัติเหตุ 4% เกิดจากการหลับในขณะขับรถ และคาดว่าแนวโน้มจะสูงขึ้นทุกปี เรามาดูสาเหตุของอาการหลับในกันครับว่าเกิดจากอะไร
การหลับในจะเป็นอาการหลับวูบสั้นๆ เพียง 1-2 วินาที ร่างกายมีการทำงานช้าลง สับสนระหว่างการหลับและตื่น เหมือนหลับและตื่นอย่างเฉียบพลัน กรมสุขภาพจิตถึงกับระบุว่า การหลับในมีความอันตรายในการขับขี่เทียบเท่ากับการดื่มเครื่องดื่มแอลกอฮอล์ เพราะมีผลต่อการประมวลผล ความสนใจในกิจกรรมที่ทำแย่ลงและตอบสนองช้า
สัญญาณเตือนร่างกายกำลังจะหลับใน
- หาวบ่อย ลืมตาไม่ขึ้น
- เริ่มไม่สนใจสัญญาณไฟหรือกฎจราจรเพราะขาดสมาธิในการขับขี่
- จำไม่ได้ว่าขับรถผ่านเส้นทางอะไรมาบ้างในช่วงก่อนหน้า
แก้อาการง่วงก่อนจะเกิดการหลับใน
1. จอดรถพักทุกๆ 150 กิโลเมตรหรือทุก 2-3 ชั่วโมง
2. ดื่มน้ำบ่อยๆ เพราะเมื่อร่างกายไม่ขาดน้ำ จะไม่อ่อนเพลียหรือเหนื่อยล้ามากนัก
3. หาสิ่งกระตุ้นสติผู้ขับขี่ เช่น ผลไม้รสเปรี้ยว ขนมรสจัด เครื่องดื่มอร่อยๆ หรือลูกอม
4. คุยกับเพื่อนร่วมทาง หรือหาเพลงฟัง ร้องตามเรียกสติ
5. จอดรถในที่ปลอดภัยแล้วหลับให้สนิทสัก 15 นาที เชื่อเถอะนอนสั้นๆ แต่มีประสิทธิภาพจะช่วยให้คุณตื่นพร้อมสมองที่ปลอดโปร่ง
ป้องกันอาการหลับใน
พักผ่อนให้เพียงพอและไม่ทำกิจกรรมหนักอย่างน้อย 2 วันก่อนเดินทางไกล
ก่อนออกเดินทาง 1 วัน ควรงดดื่มเครื่องดื่มมีกาเฟอีน เช่น กาแฟ น้ำอัดลม เครื่องดื่มชูกำลังต่างๆ เนื่องจากกาเฟอีนมีฤทธิ์ให้นอนไม่หลับ จนทำให้ร่างกายไม่ได้พักผ่อนก่อนการเดินทาง
ก่อนออกเดินทางไม่ควรรับประทานอาหารอิ่มเกินพอดี เพราะร่างกายจะง่วงซึม อีกทั้งไม่ควรรับประทานยาที่มีฤทธิ์ทำให้ง่วง และงดเครื่องดื่มแอลกอฮอล์ทุกชนิด
SPONSORED
00:00/10:16
ผู้เขียน : เครื่องยนต์คนขยัน ",https://www.thairath.co.th/news/auto/tips/2583498,https://static.thairath.co.th/media/Dtbezn3nNUxytg04aoUcBWT2wR0ciXAOjdhhm7VSS6Drhm.jpg,
ลองของแรง! บางจากเปิดตัวน้ำมันเบนซินแก๊สโซฮอล์ออกเทน 97,ยานยนต์,26 ธ.ค. 2565 14:00 น.,"บางจากฯ เปิดตัวผลิตภัณฑ์พรีเมียมแก๊สโซฮอล์ใหม่ล่าสุด Bangchak Hi Premium 97 ชูจุดเด่นออกเทน 97 สูงที่สุดสำหรับน้ำมันกลุ่มแก๊สโซฮอล์ (E10) ในไทย ตอบโจทย์คนรักความแรงด้วยประสบการณ์การขับขี่สุดเร้าใจ หนึ่งเดียวในกลุ่มพรีเมียมแก๊สโซฮอล์ที่ได้มาตรฐานสากล Euro 5 เหมาะสำหรับกลุ่มผู้ใช้รถพรีเมียมที่ต้องการน้ำมันออกเทนสูงเป็นพิเศษ ตลอดจนรถทั่วไปที่ต้องการเพิ่มสมรรถนะรถและยืดอายุเครื่องยนต์ พร้อมจัดกิจกรรมเปิดตัวท้าพิสูจน์คุณภาพที่เหนือกว่า รับส่วนลดลิตรละ 3 บาท คืนเป็นคะแนนสะสม ตั้งแต่ 24 ธ.ค. 65 ถึง 2 ม.ค. 66
SPONSORED
00:00/10:16
นายชัยวัฒน์ โควาวิสารัช ประธานเจ้าหน้าที่บริหารกลุ่มบริษัทบางจากและกรรมการผู้จัดการใหญ่ บริษัท บางจาก คอร์ปอเรชั่น จำกัด (มหาชน) เปิดเผยว่า บางจากฯ มีเป้าหมายที่สำคัญ คือ การพัฒนาน้ำมันเชื้อเพลิงคุณภาพสูงอย่างต่อเนื่อง เพื่อตอบสนองเทคโนโลยียานยนต์ ที่พัฒนาอย่างไม่หยุดนิ่ง และมอบผลิตภัณฑ์ที่ดีให้แก่ผู้ใช้รถ คัดสรรองค์ประกอบที่ดีทุกขั้นตอน ใช้เทคโนโลยีการผลิตทันสมัย ผ่านการทดสอบคุณภาพ จนมั่นใจว่าได้น้ำมันคุณภาพสูง ก่อนจำหน่ายสู่ผู้บริโภค
นายชัยวัฒน์ กล่าวต่อไปว่า ล่าสุดนี้ได้พัฒนาผลิตภัณฑ์น้ำมันเชื้อเพลิงกลุ่มพรีเมียม Bangchak Hi Premium 97 Gasohol 95 Euro 5 ที่ผ่านการพัฒนาและทดสอบจนได้น้ำมันพรีเมียมแก๊สโซฮอล์ที่มีคุณสมบัติโดดเด่นเหนือกว่าด้วยการคัดสรรน้ำมันเบนซินพื้นฐานชนิดพิเศษที่มีความบริสุทธิ์สูง จึงให้ค่าออกเทนสูงเป็นพิเศษถึง 97 ได้มาตรฐาน Euro 5 พร้อมผนวกสารเพิ่มคุณภาพ (additive) มาตรฐาน World Class ทำให้ Bangchak Hi Premium 97 เป็นน้ำมันพรีเมียมแก๊สโซฮอล์ที่ดีที่สุดของบางจากฯ ด้วยคุณสมบัติที่เหนือกว่า ได้แก่
มีค่าออกเทนสูง 97 เป็นผลิตภัณฑ์พรีเมียมแก๊สโซฮอล์ประเภท E10 (กลุ่มเดียวกันกับแก๊สโซฮอล์ 95 และ 91) ที่มีค่าออกเทนสูงสุดในไทย เหมาะกับรถยนต์ที่ต้องการน้ำมันค่าออกเทนสูงโดยเฉพาะ 
รีดประสิทธิภาพเครื่องยนต์ได้เต็มสมรรถนะ ทำให้เครื่องยนต์ทำงานได้อย่างเต็มประสิทธิภาพ นอกจากจะเหมาะกับรถสมรรถนะสูงอย่างรถ Super Car และรถยนต์พรีเมียมแล้ว ยังเหมาะกับรถที่ใช้งานมาอย่างต่อเนื่องและต้องการการดูแลเป็นพิเศษ เพื่อให้กลับมาทำงานได้เต็มสมรรถนะ
น้ำมันมาตรฐาน Euro 5 รองรับยานยนต์อนาคตที่มีเทคโนโลยีทันสมัย ซึ่งน้ำมันมาตรฐาน Euro 5 นอกจากจะช่วยยืดอายุอุปกรณ์ดักจับไอเสียและลดค่าใช้จ่ายในการบำรุงรักษาแล้ว ยังเป็นมิตรกับสิ่งแวดล้อม เพราะมีปริมาณกำมะถันน้อยกว่า 10 ppm จึงลดการปล่อยก๊าซซัลเฟอร์ไดออกไซด์ซึ่งเป็นสาเหตุของฝุ่นละออง
SPONSORED
สารเพิ่มคุณภาพสูตรพิเศษมาตรฐาน World Class ทำความสะอาดหัวฉีดได้หมดจด 100%
ทั้งหัวฉีดเครื่องยนต์รุ่นใหม่และรุ่นเก่า (หัวฉีดแบบ GDI และ PFI ) ทำให้หัวฉีดสะอาดหมดจด ส่งผลให้เครื่องยนต์เร่งได้แรงเต็มสมรรถนะ
อัตราเร่งเพิ่มขึ้น 4.1% จากการทดสอบโดยห้องทดสอบปฏิบัติการประเทศสหรัฐอเมริกา
คุณสมบัติเหนือกว่าน้ำมันแก๊สโซฮอล์ทั่วไป Bangchak Hi Premium 97 พรีเมียมแก๊สโซฮอล์ของบางจากฯ ตอบโจทย์ทั้งสำหรับกลุ่มผู้ใช้รถยนต์ที่ต้องการสรรถนะการขับขี่สูงและต้องการน้ำมันคุณภาพพรีเมียม ตลอดจนรถเครื่องยนต์เบนซินทั่วไปและรถที่ใช้งานมาระยะยาวที่ต้องการการดูแลเป็นพิเศษ เพราะจะช่วยฟื้นฟูสมรรถนะรถและยืดอายุเครื่องยนต์ เพื่อเชิญชวนให้ทุกคนได้สัมผัสประสบการณ์การขับขี่สุดเร้าใจจากบางจากพรีเมียมแก๊สโซฮอล์ที่มีค่าออกเทนสูงถึง 97 จึงมอบสิทธิประโยชน์สุดพิเศษให้สมาชิกบางจากกรีนไมลส์ เมื่อเติม Bangchak Hi Premium 97 รับส่วนลดสูงสุดมูลค่าลิตรละ 3 บาท โดยคืนเป็นคะแนนสะสม ตั้งแต่วันที่ 24 ธันวาคม 2565 ถึง 2 มกราคม 2566 ที่สถานีบริการน้ำมันบางจากทั่วประเทศที่จำหน่าย Bangchak Hi Premium 97.
อาคม รวมสุวรรณ
E-Mail chang.arcom@thairath.co.th
Facebook https://www.facebook.com/chang.arcom
https://www.facebook.com/ARCOM-CHANG-Thairath-Online-525369247505358/
SPONSORED",https://www.thairath.co.th/news/auto/news/2586975,https://static.thairath.co.th/media/PZnhTOtr5D3rd9odACgZtTpavUvs31EPmvAcWs47nm7vm40.jpg,
ตรวจสอบรถยนต์แบบง่ายๆ ขับรถทางไกลอย่างไรให้ปลอดภัยช่วงวันหยุดยาว,ยานยนต์,26 ธ.ค. 2565 10:00 น.,"ช่วงสิ้นปี ส่งท้ายปีเก่า ต้อนรับปีใหม่ กับวันหยุดยาวที่หลายคนต้องขับรถเดินทางกลับภูมิลำเนาเพื่อไปเยี่ยมเยียนญาติพี่น้อง หรือขับรถท่องเที่ยวต่างจังหวัดในช่วงวันหยุดยาว นอกจากการดูแลเครื่องยนต์ของผู้ใช้รถเพื่อเตรียมความพร้อมก่อนออกเดินทางช่วงหยุดยาวปีใหม่นี้แล้ว สิ่งที่จะต้องระวังก็คือการกลับมาแพร่ระบาดของไวรัสโควิด-19 เมื่อออกนอกบ้านก็ต้องสวมหน้ากากอนามัยทุกครั้ง ไม่อยู่ในสถานที่ปิดซึ่งมีผู้คนรวมกันเป็นจำนวนมาก รวมถึงล้างมือด้วยเจลทำความสะอาดอย่างสม่ำเสมอ รอดอุบัติเหตุ แต่มาติดโควิดช่วงเดินทางเยี่ยมบ้านนี่ย่ำแย่เลยล่ะครับ
คนที่เบื่อรถติดยามเดินทางในช่วงเทศกาลหยุดยาวส่งท้ายปี โดยตัดสินใจอยู่โยงเพื่อไม่ต้องไปแออัดตามสถานที่ท่องเที่ยวยอดฮิต การขับขี่รถยนต์ในกรุงเทพมหานคร เมื่อถนนโล่ง รถบางคันใช้ความเร็วสูงจนอาจก่อให้เกิดอุบัติเหตุ ความโล่งของถนนเมื่อออกมาขับรถต้องระวัง รถจักรยานยนต์ แยกต่างๆ หรือขับรถในตอนกลางคืนดึกๆ ในช่วงที่มีคนฉลอง และดื่มของมึนเมา เป็นช่วงเวลาอันตรายที่จะต้องใช้ความระมัดระวังให้มากเป็นพิเศษ โดยการไม่ขับเร็ว มองให้ไกลและปฏิบัติตามกฎจราจรอย่างเคร่งครัด
SPONSORED
00:00/‒‒:‒‒
เมื่อต้องเดินทางไกล ด้วยการขับขี่รถยนต์ท่องเที่ยวในวันหยุดยาวกับครอบครัว หรือขับกลับบ้านต่างจังหวัดเพื่อเยี่ยมญาติพี่น้อง สภาพความพร้อมของคนและรถ จะช่วยทำให้คุณอยู่รอดปลอดภัย กลับมาทำงานด้วยความสดชื่นของร่างกาย สำหรับคนขับเป็นสิ่งสำคัญที่จะต้องนอนพักผ่อนให้พอเพียง ก่อนจะออกไปนั่งอยู่หลังพวงมาลัย นอนน้อย พักผ่อนไม่พอ เอาแต่ดื่มฉลอง อาจไปจบลงด้วยอุบัติเหตุบนถนน การขับรถด้วยสมาธิและมุมมองที่รอบคอบ ไม่ประมาทหรือคึกคะนอง มีสติที่ครบถ้วน ไม่มีการดื่มก่อนขับ คือสิ่งสำคัญที่ควรระลึกถึงอยู่ตลอดเวลา หากเมาแล้วไปขับ ถ้าเกิดอุบัติเหตุอนาคตของคุณก็แทบจะจบสิ้นลงทันที
ตรวจสอบรถยนต์แบบง่ายๆ ก่อนเดินทาง
เปิดฝากระโปรง ดูระบบระบายความร้อน น้ำในหม้อน้ำ สายพานปั๊มน้ำ ระบบหล่อเย็น หรือระบบระบายความร้อน จะต้องผจญกับสภาพรถติด กับอากาศที่ร้อนเหมือนเตาอบในตอนกลางวัน เมื่อต้องวิ่งๆ จอดๆ ท่ามกลางอุณหภูมิสูง กลางแสงแดดจัด หากระบบระบายความร้อนของรถคุณเกิดอาการผิดปกติ หรือมีอุปกรณ์ในระบบชำรุดเสียหาย ปัญหาที่ตามมาอาจทำให้คุณขับไปถึงจุดหมายช้ากว่าชาวบ้าน ดีไม่ดีถึงกับยกเครื่องเปลี่ยนเครื่องใหม่กันเลยทีเดียว
รถป้ายแดงที่เพิ่งจะถอยออกมาจากโชว์รูมก็ไม่ควรไว้ใจว่ายังไงก็ไม่มีเสีย ควรเปิดฝากระโปรงเช็กระดับน้ำในหม้อน้ำก่อนออกเดินทาง เห็นว่าน้ำในหม้อพักหรือกระปุกพลาสติกมันพร่องลงไป ก็เติมให้พอดีกับระดับที่กำหนด รวมถึงเช็กระดับน้ำมันเครื่องไปในคราวเดียวกันว่าพอดีหรือขาด หากขาดก็จัดการหาเติมซะก่อนวิ่งออกทางไกล การตรวจสอบดังกล่าวคงไม่ทำให้เสียเวลามากจนเกินไป กระปุกน้ำสำหรับฉีดปัดทำความสะอาดกระจกหน้าก็ควรเติมน้ำให้เต็ม เพราะคุณและครอบครัวอาจขับไปเจอเข้ากับฝนหลงฤดูที่อาจเกิดขึ้นได้บนพื้นที่ภูเขา
สำคัญที่สุดคือ ยาง!
ยางรถ คือสิ่งที่ต้องคำนึงถึงและหมั่นตรวจสอบให้อยู่ในสภาพพร้อมใช้งานเสมอ เติมลมยางให้มากกว่าที่กำหนดเล็กน้อย เมื่อต้องบรรทุกทั้งคนและสัมภาระ เพื่อป้องกันยางระเบิด ป้องกันแก้มยาง และช่วยทำให้ประหยัดน้ำมันขึ้นมาอีกนิด เมื่อเติมลมยางแข็งกว่าปกตินิดหน่อย สำหรับขับออกทางไกล จะช่วยไม่ให้อุณหภูมิของยางสูงเกินไป ยางเก่าที่หมดอายุการใช้งาน ยางที่ถูกใช้งานหนัก โดยปราศจากการใส่ใจดูแล คือตัวการอันดับต้นๆ ของการเกิดอุบัติเหตุ
SPONSORED
ระยะของการเปลี่ยนยางใหม่อยู่ที่ 40,000 กิโลเมตร (ขับแบบปกติ) และไม่ควรขี้เหนียว หากถึงเวลาถึงระยะที่จะต้องเปลี่ยนก็ไม่ควรเสียดายเงิน เนื่องจากยางเป็นอุปกรณ์สำคัญ ที่รองรับน้ำหนักรถทั้งคัน ต้องเจอกับสภาวะกดดันจากการเบรกอย่างรุนแรง หรือเลี้ยวอย่างรวดเร็ว ยางที่มีคุณภาพดีและมีสภาพที่สดใหม่จะช่วยทำให้การขับขี่มีความปลอดภัยมากยิ่งขึ้น ลมยางที่อ่อนเกินไปนอกจากจะทำให้อุณหภูมิของยางสูงขึ้นอย่างรวดเร็วแล้วยังทำให้แก้มยางสึกหรอ กินเชื้อเพลิงและเสี่ยงต่อการระเบิดอีกด้วย ลมยางที่เหมาะสมกับขนาดของรถและการบรรทุกคือคำตอบที่ดีที่สุดสำหรับการขับขี่ทางไกล
SPONSORED
สมาธิจะทำให้ขับได้อย่างปลอดภัย
เก็บโทรศัพท์ให้เรียบร้อย ไม่หยิบมาดูระหว่างการขับ เมื่อขับทางไกล บนไฮเวย์ การมองให้ไกลกว่าปกติ มองข้ามรถที่อยู่ข้างหน้า จะช่วยทำให้คาดเดาสถานการณ์ได้อย่างแม่นยำ และเพิ่มความปลอดภัย การมองเห็นที่ชัดเจนจะทำให้ตัดสินใจได้เร็วขึ้นเมื่อเกิดเหตุฉุกเฉินข้างหน้า ควรใช้ความเร็วที่เหมาะสม และที่สำคัญที่สุดก็คือ เว้นหรือทิ้งระยะห่างจากท้ายรถคันข้างหน้าให้มากพอ หากเกิดการเบรกแบบเต็มกำลังหรือเบรกแบบฉุกเฉินจากรถคันหน้าจะได้มีระยะมากพอในการเบรก ไม่โดนรถคันข้างหลังตำเข้าไปเต็มเหนี่ยว เนื่องจากขับจี้ท้ายไม่ยอมทิ้งระยะห่าง ไม่ควรขับแบบรีบร้อนใจร้อน เคารพกฎจราจรให้ทาง และมีน้ำใจกับผู้ร่วมทางที่กำลังขับกลับไปเยี่ยมบ้าน หรือไปเที่ยวกับครอบครัวเหมือนกัน
จอดพักบ้าง อย่าลากยาวเกิน 200 กิโลเมตร 
หากระยะทางที่ขับนั้นไกลมาก ขับสัก 2 ชั่วโมงแล้วจอดพัก 15 นาที โดยพักจอดรถเพื่อทานข้าว หรือล้างหน้าล้างตา ดื่มกาแฟร้อนๆ สักถ้วย หรือหากไปต่อไม่ไหวจริงๆ ก็หาจุดที่ไม่เปลี่ยวตามสถานีบริการทางหลวงแล้วจอดนอนพักจนหายง่วง ตื่นมาขับต่อ ไม่ต้องมากังวลว่าจะขับแล้วหลับในจนเป๋ไปซัดกับรถคันอื่น คนที่กินดื่มกันมาตลอดสี่วันสี่คืนก็มากเกินพอแล้ว วันหยุดยาวควรพักผ่อนกับครอบครัว ไม่ใช่ตั้งหน้าตั้งตาดื่มจนขาดสติ รู้ว่าหนักก็ควรจะหยุดได้แล้ว และห้ามขับรถเด็ดขาด คุณจะทำผิดกฎหมายอย่างร้ายแรง หากตำรวจตรวจพบว่าคุณดื่มเหล้าในขณะขับขี่
SPONSORED
เมื่อหมดเวลาเที่ยว ขากลับ คุณจะต้องผจญกับสภาพอากาศที่ร้อนอบอ้าวในช่วงกลางวัน จอดพักดื่มน้ำผลไม้ หรือเครื่องดื่มชูกำลังเย็นๆ สักขวดตามปั๊มน้ำมัน หรือจุดแวะพักประจำเส้นทาง จะทำให้รู้สึกดีขึ้น หรือไม่ก็หาร้านอาหารดีๆ ที่มีอยู่ทั่วประเทศ ลองค้นหา หรือถามผู้รู้ดูว่ามีร้านอะไรอร่อยในเส้นทางที่จะขับผ่าน จะได้เป็นการผ่อนคลายไปในตัว ไม่รีบตีรถกลับแบบร้อนรน ซึ่งอาจทำให้เกิดอุบัติเหตุ
หาข้อมูลล่วงหน้าก่อนออกเดินทางไกล
การศึกษาเส้นทางให้ถ่องแท้ในสถานที่ที่จะเดินทางไป ช่วยทำให้ไม่เสียเวลาขับหลงทาง จัดวางเส้นทางทั้งในช่วงขาไปและขากลับให้ดี ว่าจะใช้ถนนเส้นไหน รวมถึงการดูสภาพการจราจรล่วงหน้าก่อนออกเดินทางก็จะช่วยเลี่ยงรถติดได้ดี เมื่อขับทางไกล คุณควรเตรียมพร้อมกับสิ่งที่จะเกิดขึ้น เช่น อุบัติเหตุ รถติด หรือคนขับที่เห็นแก่ตัวบางคน ที่มักจะขับรถแบบไม่แคร์สังคม และไม่เคารพกฎหมายจราจร ไม่ควรใช้อารมณ์ หลีกเลี่ยงการทะเลาะเบาะแว้งด้วยการขับตามกฎจราจร และให้ทางมีน้ำใจกับรถรอบข้าง
สติ และมุมมองในการขับ ที่คำนึงถึงความปลอดภัยเป็นหลัก มีสมาธิ จดจ่ออยู่กับการขับรถ ตลอดเส้นทาง ใช้ความเร็วไม่มาก จะทำให้คุณและครอบครัวเดินทางกลับสู่ที่พักได้อย่างปลอดภัย ความเร็วคือตัวการสำคัญที่ทำให้เกิดอุบัติเหตุ ระยะเบรกในย่านความเร็วสูงจะเพิ่มมากขึ้น แต่คุณดันลืมนึกถึงข้อนี้ไป การขับเร็วต่อเนื่องจะทำให้คุณเครียดโดยไม่รู้ตัว ใช้ความเร็วไม่สูงมากนักบนทางตรงโล่งๆ และลดความเร็วทุกครั้งที่เข้าโค้ง สติและมุมมองที่ไม่ประมาท จะช่วยให้คุณรอดขับถึงบ้านอย่างปลอดภัย พร้อมกลับไปทำงานด้วยความสดชื่นอีกครั้ง ขอให้มีความสุขในช่วงวันหยุดส่งท้ายปีเก่าต้อนรับปีใหม่ครับ.
อาคม รวมสุวรรณ
E-Mail chang.arcom@thairath.co.th
Facebook https://www.facebook.com/chang.arcom
https://www.facebook.com/ARCOM-CHANG-Thairath-Online-525369247505358/",https://www.thairath.co.th/news/auto/tips/2586971,https://static.thairath.co.th/media/PZnhTOtr5D3rd9odACgZtTpY5rZZhXO0IM0RfE1qSbKg3uV.jpg,
5 รถคู่ชีพน่ามอง ซื้อมือสองในงบสามแสน ชี้จุดดี-จุดด้อย,ยานยนต์,25 ธ.ค. 2565 10:00 น.,"5 รถคู่ชีพน่ามอง ซื้อมือสองในงบสามแสน ชี้จุดดี-จุดด้อย
หลังจากที่ผมเคยเขียนถึงรถบิ๊กซีดานน่าเล่นมือสองในงบสามแสนที่เหมาะเอาไว้ระลึกถึงยุค 90s น้าฉ่าง อาคม รวมสุวรรณ แห่ง Thairath Online ปิ๊งไอเดียอยากให้ผมเขียนถึงรถยนต์ในงบประมาณประหยัดที่น่ามองสำหรับคนหาเช้ากินค่ำ สามารถซื้อรถใช้ได้แค่คันเดียวดูบ้าง แน่นอนว่ารถยุค 90s หรือ 2000 ต้นๆ นั้นราคาจับต้องได้ง่ายมากแล้วในสมัยนี้ (ถ้าไม่นับพวกตัวดังๆ เป็นตำนานที่นับวันยิ่งแก่ยิ่งแพง) แต่เมื่อคุณไม่ได้รวย และคุณมีรถได้แค่คันเดียว การอยู่กินกับรถอายุ 20 ขวบก็เหมือนกับมีแฟนอายุ 40 ปลายๆ บางวันก็เป็นม้าคึก แต่ไม่รู้ว่าเมื่อไหร่จะจอด หรือในอีกกรณีรถบางคันถึงแม้จะเก่า แต่ได้ชื่อว่าทนสุดบาทา อย่าง Soluna Vios รุ่นที่จำหน่ายมาตั้งแต่ปี 2002 ก็เป็นรถที่เหมาะมากถ้าคุณมีงบแสนบาทบวกลบ และต้องการรถที่ทน ประหยัดค่าบำรุงรักษา
แต่โจทย์ที่น้าฉ่างแกให้ผมมาคือ เรามีงบประมาณ 3 แสนบาท รวมค่าซ่อมแบบ ซ่อมพอให้อยู่ได้สัก 3-4 ปี ไม่นับรายการโอเวอร์ฮอลแบบใหญ่ๆ ด้วยงบประมาณระดับนี้ ถือว่าคุณนั้นแม้ไม่รวย แต่มีโอกาสจับต้องรถที่มีเทคโนโลยีใหม่ขึ้นระดับหนึ่ง นอกจากนี้โจทย์ภาคบังคับจากน้าฉ่างคือ ให้ผมเลือกมาแค่ 5 คัน เพราะถ้าให้ผมเลือกตามใจ บทความนี้จะยาว 40 หน้า และคนอ่านจะพาลด่าเอา ดังนั้นอย่าเข้าใจผมผิด หากผมไม่เขียนถึงรถที่คุณใช้อยู่แล้วกันนะครับ
วิธีที่ผมเลือกรถให้ท่านผู้อ่านรุ่นน้องหลายท่านตลอดเวลาที่ผ่านมา เมื่อพวกเขาต้องการรถคู่ชีพ (Workhorse) ผมมักพยายามแนะนำว่า อย่าเพิ่งเล่นรถคันใหญ่ๆ ปีเก่าแต่มีของหรูเยอะ หรือรถ SUV เพราะรถใหญ่โตของเล่นเยอะ มันจะมากับค่าบำรุงรักษาที่แพงกว่าโดยอัตโนมัติ ยางขนาดโต ราคาสูงกว่า น้ำหนักตัวรถที่เยอะ ทำให้ต้องใช้เครื่องพลังสูงขึ้น และกินน้ำมันมากขึ้น ภาษีประจำปีและค่าบำรุงรักษา รถใหญ่มักจะแพงกว่าถ้าเราเอารถค่ายเดียวกัน อายุไล่เลี่ยกันมาเทียบ โปรดเชื่อผมว่า คู่ชีวิตสู้งานสำหรับคนทำงานเชิ้ตขาวอย่างพวกท่าน ไม่มีอะไรดีไปกว่ารถญี่ปุ่นคันเล็กตัวเบาเกียร์อัตโนมัติอายุอย่าเกิน 15 ปีเลยถ้าเงินคือสิ่งที่คุณอยากเซฟ แต่ในความเซฟนั้นก็มีจุดที่เราสามารถบิด เบี่ยง หรือเล่นตามความพอใจของตัวเองอยู่ได้บ้าง และนี่คือรถที่ผมคัดมาให้คุณอ่านครับ เราโฟกัสที่รถเก๋งก่อน
SPONSORED
00:02/10:16
Honda Jazz (GE) รถเล็กที่พยายามเป็นให้คุณทุกอย่าง
นี่คือรถธรรมดาที่ไม่ธรรมดา อันเกิดจากความต้องการของ Honda ในการสร้างรถที่มีรูปทรงเปรี้ยวปุ๊กลุก ทุกเพศทุกวัยถ้าไม่แก่เกินไปต้องขับได้ นำมาบวกกับความเชี่ยวชาญของทางค่ายในการออกแบบรถให้เป็นมิตรกับผู้ใช้ ถ้าคุณคิดไม่ออกว่าจะซื้อรถอะไรดี Jazz (GE) เป็นรถที่คุณสามารถซื้อไว้ก่อนได้โดยไม่ต้องมาคิดเสียดายภายหลัง และถึงเวลาขายต่อก็ปล่อยออกได้ง่าย มีคนถามหาอยากได้อยู่ตลอด ในงบสามแสน คุณสามารถเล่นรถก่อนไมเนอร์เชนจ์รุ่น SV ตัวท้อปล้อ 16 นิ้วได้สบาย และมีลุ้นกับรุ่นไมเนอร์เชนจ์บ้าง แต่ Jazz บอดี้นี้จะมีรุ่นประกอบจากญี่ปุ่นนำเข้าที่ออปชันเยอะกว่า และงานประกอบเนี๊ยบกว่า ทว่ารถเหล่านี้คนแย่งกันซื้อเยอะ ราคาจึงอาจทะลุงบของเราไป
ความเจ๋งของ Jazz เริ่มตั้งแต่ประตูบานโตราวประตูบ้านไม่ว่าจะด้านหน้าหรือหลัง ทำให้ผู้สูงอายุหรือคนตัวไซส์ XXXL สามารถเข้าออกได้ง่าย หลังคาสูงโปร่ง มีเนื้อที่เหนือศีรษะบานเบอะ ยิ่งไปกว่านั้นยังมีเบาะหลังแสนกล Magic Seats ที่ยกส่วนรองนั่งขึ้นง่ายๆ ด้วยมือสาวๆ วัยรุ่น วางต้นไม้หรือจอทีวีพลาสม่าใหญ่ๆ เข้าไปได้ หรือจะพับพนักพิงลง ก็สามารถบรรทุกลังขนาดมหึมา 8-9 ลังได้สบาย Jazz จึงเป็นทางเลือกที่แม่ค้าออนไลน์วัยรุ่น ตลอดจนผู้ที่ต้องขนของจำนวนมาก แต่ไม่อยากใช้รถใหญ่ เลือกเป็นอันดับต้นๆ
SPONSORED
เครื่องยนต์ L15 1.5 ลิตร 120 แรงม้า มีทั้งเกียร์ธรรมดาอัตราทดค่อนข้างจัดจ้าน และเกียร์อัตโนมัติ 5 จังหวะ ทนทาน ซ่อมง่ายใช้สบาย Jazz เดิมๆ อาจจะไม่ใช่รถที่กระแทกคันเร่งแล้วพ่อผัวร้องไห้ แต่เรี่ยวแรงมันพอให้คุณวิ่งขึ้นดอยอ่างขางแบบลากรอบหน่อยแต่ไปได้แน่นอน ออกวิ่งทางไกล ยามเร่งแซงก็ไม่ต้องลุ้นมาก และยังสามารถประหยัดได้ 15 กิโลเมตรต่อลิตรยามเดินทางไกล ขอแค่พยายามอย่าไปเกิน 110 และเครื่องยนต์อยู่ในสภาพดี หลายคนได้ตัวเลขดีกว่านี้ด้วย นอกจากนี้สำหรับคนที่ใช้รถคันเดียวแล้วชอบซิ่ง ชอบเอาไปขับในสนามกับเพื่อนๆ ในวันหยุด Jazz GE มีรูปแบบช่วงล่างเราสู้ ทนงานหนักกว่า Jazz GD รุ่นเก่า เกียร์อัตโนมัติ ก็ทนกว่ารุ่นเก่าและใหม่ มีช่วงล่างซิ่ง เบรก แต่ง และช่างเครื่องช่างจูนมากมายหลายสิบเจ้าที่พร้อมจะพา Jazz คุณไปแตะ 150-200 แรงม้า โดยที่ใช้งานในชีวิตประจำวันได้ แต่ระวังจะหลุดคอนเซปต์เรื่องเซฟเงิน เพราะ Honda คือรถที่ดูดเงินคุณด้วยของแต่งได้ง่ายมาก
SPONSORED
จุดอ่อนของ Jazz คือ มันให้คุณทุกอย่างด้านการใช้งาน แต่มันไม่ใช่รถนิสัยสุภาพเรียบร้อยแบบต้นห้องท่านขุน ช่วงล่างเดิมๆ ไม่นุ่ม แต่เกาะถนนสมเหตุผล เสียงรบกวนจากภายนอกดังตามสไตล์ Honda แม้แต่เสียงเครื่องยนต์เวลาเร่งก็ดังและสะท้านเข้ามาในห้องโดยสารค่อนข้างเยอะ มันมีนะครับรถที่ปีใหม่กว่า ราคาถูกกว่าและมีนิสัยสุภาพสงบกว่า Jazz แต่ท้ายสุด ถ้าหากคุณมองว่ารถมีไว้ใช้งาน คุณเน้นความอเนกประสงค์ภายใต้งบจำกัด บวกความทนทาน หาช่างซ่อมง่าย แต่งง่าย ขายต่อก็ง่าย มีรถน้อยมากที่จะทำเรื่องเหล่านี้ได้ดีกว่า Jazz GE..ผมจะบอกว่า น้าเต้ย นิธิ ท้วมประถม นักรีวิวรถชื่อดังแห่ง AutolifeThailand ก็ใช้รถรุ่นนี้ในช่วงเวลาสร้างตัว จนทุกวันนี้เขาก็ยังเก็บรถคันนี้ไว้เป็นรถใช้งานหลัก
SPONSORED
Suzuki Swift (AZG) รถเล็กยอดประหยัดแต่ทรงสวยขับสนุก
ความประหยัด ไม่จำเป็นต้องมาพร้อมกับความจืดชืดน่าเบื่อ Swift AZG (หรือที่วงการบ้านเราเรียกติดปากว่า Swift Eco) คือรถที่พิสูจน์สิ่งเหล่านี้ได้เป็นอย่างดี รูปทรงของรถถูกใจวัยรุ่นทุกเพศด้วยสไตล์ที่ผสมผสานระหว่างญี่ปุ่นกับยุโรป อันเกิดจากการที่ Suzuki บริษัทแม่ ส่งทีมออกแบบไปใช้ชีวิตแบบระยะยาวที่อิตาลี ซึ่งเป็นเมืองแห่งสำนักออกแบบรถชื่อดัง Swift โฉมนี้จึงมีการออกแบบที่กล้าได้กล้าเสีย
Swift เป็นรถที่น้ำหนักเบา เบากว่า Jazz GE ประมาณ 100 กิโลกรัม เมื่อบวกกับเครื่องยนต์ 1.2 ลิตร 91 แรงม้า ทำให้อัตราเร่งอยู่ในจุดที่พอพึ่งพาได้บนทางเรียบ เอาเป็นว่าถ้าคุณเคยขับรถยุค 90s เครื่อง 1.5 ลิตรเกียร์ออโต้มาแล้ว Swift 1.2 ลิตรก็พอสู้ได้เพียงแต่เวลาขึ้นทางชันมากๆ คุณต้องแข็งใจใช้รอบสูงกดคันเร่งไป ใช้จังหวะส่งแบบอย่าเอะอะยกคันเร่ง ถึงไม่ปลิวขึ้นเขาแบบรถใหญ่ก็ไปถึงได้อยู่ จุดเด่นของ Swift ยังมีเรื่องความคล่องตัว พวงมาลัยไว ขับในเมืองคล่องมือเป็นบ้า ตัวรถสั้นหาที่จอดง่าย อีกทั้งยังประหยัดน้ำมันสไตล์รถเล็ก กับตัวเลข 18 กิโลเมตรต่อลิตรสำหรับการเดินทางไกลแบบใจเย็น หรือ 14-15 กิโลเมตรต่อลิตรในเมือง รถพี่สาวผมใช้มา 10 ปี ก็ยังทำตัวเลขนี้ได้ตลอดสำหรับการขับจากชานเมืองเข้าไปโรงพยาบาลจุฬาลงกรณ์
ถึงจะเป็นรถเล็ก แต่การตกแต่งและอุปกรณ์ดูแล้วเกือบสู้รถ 1.5-1.6 ลิตรเจ้าอื่นได้ Suzuki มีความชำนาญนักในการสร้างสิ่งของต้นทุนต่ำให้ออกมาแล้วดูน่าใช้ ไม่กระจอก รุ่นท็อป GLX และรุ่นรอง GL มีกุญแจแบบ Smart Key/Smart Entry สตาร์ตรถแบบกดปุ่ม และมีแอร์ออโต้กับล้อ 16 นิ้วในรุ่น GLX ในภายหลัง รุ่นไมเนอร์เชนจ์จะมีเวอร์ชันพิเศษที่เพิ่ม Paddle Shift และ Cruise Control เลยด้วยซ้ำ อย่างไรก็ตามจุดอ่อนของ Swift คือเบาะหลังที่มีขนาดเล็ก พื้นที่แคบเพราะเน้นการใช้งานแบบขับสองคน ไม่เหมาะที่จะให้ผู้สูงอายุนั่งข้างหลัง (แม่ผมตัวเล็กๆ นั่งยังไม่ชอบเลย) เนื้อที่เก็บสัมภาระแคบ ดังนั้นมันคือรถเล็กที่คุณไม่อาจจะยัดของราวโดราเอม่อนได้แบบ Honda Jazz แต่โชคดีว่าคนนั่งหน้าสามารถนั่งได้สบาย หลังคาโปร่ง ทัศนะวิสัยด้านหน้าดี
จุดอ่อนอีกสองประการคือ หนึ่ง เกียร์ CVT มีอาการเย่อตามสไตล์ CVT ยุคแรก และรถลอตแรกหลายคันเกียร์พังตั้งแต่ยังไม่พ้น 50,000 กิโลเมตร ดังนั้นหากคิดจะซื้อรถปี 2012-2013 ควรสืบมาด้วยว่าได้รับการเคลมเกียร์หรือยัง หากเคลมเกียร์มา คุณจะได้เกียร์เวอร์ชันใหม่ที่หอนดังแต่พังช้ากว่าเยอะ และสอง เมื่อบรรทุกคนด้านหลัง ช่วงล่างจะกระแทกตึงตังเวลาขึ้นคอสะพาน บรรเทาได้ด้วยโช้คอัพ Aftermarket เช่น Monroe OESpectrum (4 กระบอก 9 พันบาทบวกลบ) นอกจากนี้แม้การเก็บเสียงรอบคันจะถือว่าดีสำหรับรถราคาประหยัด แต่ Swift มักมีอาการเสียงดังคล้ายใครลืมขันนอตช่วงล่าง ซึ่งดังมาจากตัวรองคาลิเปอร์เบรกหน้า และมันจะดังโคร่งคร่างเมื่อผ่านไป 10,000 กิโลเมตร ข่าวดีคือเปลี่ยนใหม่ก็ไม่ได้แพงมากนัก ส่วนอื่นๆ ของรถ ราคาอะไหล่ไม่แพง จัดเป็นรถเซฟเงินที่ไม่ค่อยมีเรื่องจุกจิก แม้รถจะเก่า แต่วันนี้คุณเอาออกมาขับก็ยังดูวัยรุ่นอยู่
Toyota Corolla Altis (E140) ทางสายกลางของรถขนาดกลางที่ยอดเยี่ยมในความทน
ไม่เหมือนรถสองคันที่ผ่านมา นี่คือรถที่ดูสุดแสนจะจริงจังกับชีวิต เหมือนคนที่ชีวิตมีแต่ความจริงไม่อิงนิยาย หน้าตาเหมือนมันกำลังเครียดกับการผ่อนบ้าน แต่แม้โลกจะไม่มอง Altis E140 ว่าน่ารัก ตัวมันเองกลับเป็นรถที่ถูกออกแบบมาเพื่อแบกโลกทั้งใบไว้กับตัวเองได้แล้วไม่พัง อย่าไปฟังคนที่ชอบดูถูกในความเป็นรถแท็กซี่เลือกใช้ เพราะไม่มีอะไรดีเท่ากับการที่มีคนขับจำนวนหลายพันคนยืนยันให้คุณได้ว่านี่คือรถที่ถูกสร้างมาเพื่อทนทุกอย่าง การแบกน้ำหนักเกินจากเด็กมัธยม 8 คนโดดเรียนไปเที่ยวพารากอน การจูนแก๊สแบบเน้นประหยัดจนเครื่องเร่งไม่ออกและร้อน การใช้งานสมบุกสมบันราวรถซอมบี้ ไม่มีใครในเซกเมนต์นี้ที่สร้างรถโดยคิดถึงเรื่องเหล่านี้มากเท่า Toyota
คนหลายวัยสามารถไปกันได้กับ Altis ขนาดมันไม่โตจนขับลำบาก แต่วันที่คุณมีภรรยา หรือเริ่มมีเจ้าตัวเล็ก ก็ยังใช้มันเป็นรถหลักได้ เครื่องยนต์มีให้เลือกสามความจุ พิกัด 1.6 ลิตร พอสำหรับการวิ่งรอบประเทศ ไปจนถึง 2.0 ลิตร ที่ถือว่าแรงเข้าขั้นในยุคของมัน เครื่องยนต์ในรุ่นก่อนไมเนอร์เชนจ์ กับรุ่นติดตั้ง CNG จากโรงงานเป็นบล็อก ZZ ที่มีนิสัยกระปรี้กระเปร่ารอบต่ำ กดไม่ต้องลึกก็พุ่ง เซฟน้ำมันแบบสมเหตุสมผล ทนด้วยเกียร์อัตโนมัติ 4 จังหวะ แต่ Altis E140 รุ่นแรกๆ ที่ขายราวปี 2008-2010 นั้น ช่วงล่างจะเซตมาออกแนวแข็ง แต่พวงมาลัยจะเนือยช้า เป็นรถใช้งานได้ แต่ขับไม่คล่องมือ และไม่นุ่มนวลนัก
รถไมเนอร์เชนจ์หลังปี 2010 เป็นต้นมา ได้ช่วงล่างและพวงมาลัยที่ลงตัวขับคล่องขึ้น นุ่มขึ้นแต่ยังวิ่งทางไกล 120 แบบสบายอารมณ์ได้ อีกทั้งยังมาพร้อมกับเครื่องยนต์ตระกูล ZR DUAL-VVTi ซึ่งในรถ 1.8 และ 2.0 ลิตร นั้นจะมีเกียร์ CVT พร้อมโหมด +/- ซึ่งนอกจากจะประหยัดเชื้อเพลิงกว่าเครื่อง/เกียร์รุ่นเดิมแล้ว อัตราเร่งช่วงแซงรถบรรทุกยังไวขึ้น แต่ในงบประมาณสามแสนรวมซ่อมนั้น โอกาสที่คุณจะได้ 2.0 V ตัวท็อป 147 แรงม้า ภายในสวยๆ พวงมาลัยสปอร์ตออปชันครบๆ นั้นน่าจะยากมาก คุณจึงต้องเลือกเอาว่าจะไปกับรุ่น 1.8 ตัวท็อปก่อนไมเนอร์เชนจ์ ซึ่งมีระบบ VSC ช่วยการทรงตัว หรือ 1.8G ไมเนอร์เชนจ์ซึ่งวิ่งดีขึ้น ประหยัดขึ้นแต่โดนถอด VSC ออก
ถ้าเป็นไปได้ให้เช็กประวัติรถอย่างละเอียด โดยเฉพาะรุ่น 1.6 ทั้งหลาย และรุ่น 1.8E มักถูกใช้เป็นรถองค์กรหรือรถเช่ามาก่อน สภาพรถอาจจะไม่ดี ผิดกับพวกรถ 1.8 รุ่นบนๆ หรือ 2.0G/2.0V ซึ่งถ้าไม่เจอพวกเท้าผีขยี้จนเยิน ก็มักจะเป็นคนที่เล่นรถ ดูแลรถเป็น ใช้แล้วรักษาจริงจัง Altis อาจไม่ใช่รถที่มีเสน่ห์แบบ Civic รวมถึงราคาขายต่อก็ไม่แข็งเท่า แต่เมื่อจุดประสงค์หลักคือความทนทานกับการใช้งาน คุณภาพวัสดุอาจไม่ต่าง แต่ในหลายจุดที่เกี่ยวข้องกับความทนทานจะต่าง นี่คือความน่าสนของรถที่ตอนขายคนไม่ค่อยเฮซื้อ แต่พอเป็นมือสอง คุณได้รถคันไม่เล็ก เรี่ยวแรงดี ติดแก๊สใช้ทน คนซ่อมเป็นทั่วเมือง ซึ่งบางทีรถใช้งาน Workhorse มีได้เท่านี้ก็ดีถมแล้ว
Toyota Camry (ACV40) ไม่เด่นเรื่องประหยัดเงิน แต่บางทีคุณก็อยากฟีลรวยในงบจำกัด
ทำความเข้าใจกันก่อนว่าถึงแม้จะเป็นรถจาก Toyota เช่นเดียวกับ Altis แต่อย่าคาดหวังว่าอะไหล่แต่ละชิ้นจะถูกหรือหาได้ง่ายเท่ากัน เมื่อคุณตัดสินใจซื้อรถคลาสโตขึ้น ก็ต้องพร้อมรับผิดชอบกับค่าบำรุงรักษาตลอดจนค่าเชื้อเพลิง ที่พูดได้ว่าถ้าใช้น้ำมันเหมือนกัน ยังไง Camry ก็กินจุกว่ารถอย่าง Altis อยู่แล้ว แต่คนเรามีความจำเป็นในชีวิตแตกต่างกัน บางคนอาจอยากได้รถที่ขับนุ่มนั่งสบายแบบรถใหญ่ขึ้น หรือบางทีแม้ Honda Jazz จะมีเบาะหลังที่คนสูงอายุนั่งได้ แต่พูดเรื่องความนุ่มนวลของเบาะ การเก็บเสียง ความสบายโดยรวม รถที่ราคาตอนป้ายแดงล้านต้นถึงกลางอย่าง Camry ก็มีจุดได้เปรียบของมัน
ความเป็นรถหลักล้านตอนป้ายแดง ทำให้คุณได้บรรยากาศภายในที่ต่างจากรถเล็ก แม้แต่รุ่น 2.0 G ที่ราคาคบง่ายสุด ก็ยังได้เบาะหนังสีเบจปรับด้วยไฟฟ้า ภายในตกแต่งด้วยลายไม้ หน้าปัดเรืองแสง Optitron กับสีสันยามค่ำคืนที่ปรับได้ มีช่องแอร์เป่าให้คนนั่งหลัง เพราะ Toyota ทราบดีว่าหลายองค์กรนิยมนำ Camry ไปทำรถประจำตำแหน่งให้ระดับผู้จัดการฝ่ายนั่ง การเก็บเสียงลมเสียงใต้ท้องรถ พูดแล้วจะทึ่งว่าตอนมันมาใหม่ๆ นั้นเงียบกว่า Camry ตัวปัจจุบันเสียอีก และถ้าคุณชอบภายในสีดำหล่อๆ ให้มองหารุ่น 2.0 Extremo ก็ได้
หรือถ้าคุณกำเงินสามแสนแล้วยอมเสี่ยงเล่นรถปีเก่า ซึ่งอาจจะรวมค่าซ่อมแล้วงบทะลุนิดหน่อย รุ่น 2.4V จะให้คุณครบทุกอย่างรวมถึงระบบ VSC ล้อ 17 นิ้ว และเกียร์อัตโนมัติ 5 จังหวะ อย่ากลัวว่าขยับจาก 2.0 เป็น 2.4 ลิตรแล้วจะกินน้ำมันมากขึ้น เพราะในชีวิตจริง แรงบิดที่สูงและเรียกใช้ได้ง่ายบวกกับเกียร์ที่เพิ่มจาก 4 เป็น 5 จังหวะ ทำให้การวิ่งในเมือง ก็กินต่างกันไม่มาก ยิ่งพอออกทางไกล 110-120 กิโลเมตรต่อชั่วโมง กลายเป็นรุ่น 2.4 ประหยัดน้ำมันกว่าด้วยซ้ำไป ในงบสามแสน รถรุ่น 2.0 G นั้นหาได้สบายและมีโอกาสได้ปีใหม่กว่า แต่ถ้าเป็น 2.4V คุณอาจได้รถโฉมแรกๆ ราวปี 2008 ส่วน Camry Hybrid นั้น ถ้ากล้าเล่นก็เอาได้ครับ ราคาป้วนเปี้ยนสามแสนแล้ว แรงจัดมาก ประหยัดน้ำมันมาก แต่ระบบไฮบริดรุ่นนี้ต่อให้ใช้อะไหล่มือสองก็ยังมีจุดที่แพงหลายหมื่นอยู่
Camry ไม่ใช่รถแบบไร้ที่ติ ถึงแม้ช่วงล่าง เครื่องยนต์กลไกและเกียร์ทนทานกว่า Accord และ Teana ที่อายุเท่าๆ กัน แต่วัสดุภายในกลับเป็นปัญหา รถรุ่นนี้บางคันที่จอดในร่มตลอดชีวิต มักไม่เป็นอะไร แต่กับรถที่ต้องจอดตากแดด แม้จะไม่ทุกวัน ก็พบได้ว่าคอนโซลเยิ้ม เหนียว พบได้ง่ายมาก แต่ในเวลานั้น Toyota ก็เปิดโอกาสให้เจ้าของรถเคลมได้ รถบางคันใช้มา 9 ปีแล้ว ก็ยังสามารถทำเรื่องเคลมได้ จ่ายแค่ค่าแรง เจ้าของรถส่วนมากจึงมักเคลมคอนโซลกันเรียบร้อยแล้ว แต่เนื่องจาก Camry ACV40 บางคันอายุพ้นหลักเคลมได้แล้ว และคอนโซลใหม่ราคา 24,000 บาท จึงควรตรวจสอบให้ดีก่อนซื้อ นอกจากนี้ Camry เป็นรถผู้ใหญ่ สไตล์นุ่ม ช่วงล่างและพวงมาลัยจะย้วยแอนด์ยานบ้าง สามารถแก้ได้ด้วยการเปลี่ยนโช้คอัพสปอร์ตขึ้นแล้วจะขับทางไกลมั่นขึ้นเยอะ
Nissan Tiida (C11) ของดีที่คนมองข้าม ราคาน่าเล่น ภายในกว้าง แต่ลองนั่งก่อนซื้อนะ
สำหรับคนที่ไปลอง Honda Jazz แล้วพบว่าบุคลิกของรถวัยรุ่นเกินไปสำหรับคุณ คุณต้องการรถที่คันไม่ใหญ่ แต่ได้นิสัยเรียบร้อยขึ้น เก็บเสียงดีขึ้น จะบอกว่า Nissan Tiida C11 นี่ล่ะครับคือรถที่เข้ามาตอบโจทย์คุณ และที่สำคัญคือพอเป็น Nissan ราคามือสองจึงถูกมาก เรียกได้ว่าคุณโยนเงินมาสองแสนต้นๆ คุณจะได้รถที่ใหม่กว่า Honda ราว 2-4 ปี แถมเป็นรุ่น 1.8 ตัวท็อปไมเนอร์เชนจ์ที่ให้ของเล่นมาค่อนข้างครบเลยล่ะ หรือถ้าคุณเน้นเรื่องการใช้งาน หรือความประหยัดเชื้อเพลิงมากกว่า รุ่น 1.6G ก็ยิ่งราคาถูกกว่า ให้อัตราสิ้นเปลืองน้ำมันที่ดีกว่าราว 10-15% โดยที่อัตราเร่งเวลาแซงนั้นต้องเอานาฬิกามาจับถึงจะรู้สึกต่าง
Tiida มาถึงไทยในยุคไล่เลี่ยกันกับ Jazz GE โดยโปรโมตรุ่นแฮตช์แบ็กท้ายสั้น ด้วยราคาตัวท็อปที่ทะลุแปดแสนทำให้คนนึกว่า “อะไรกันรถคันเท่า Jazz แต่แพงมากเลย” ซึ่งความจริงคนละเรื่องกันเลยครับ Tiida อยู่ในคลาสที่โตกว่า ข้างนอกดูเล็ก แต่ข้างในดูใหญ่ รุ่นแฮตช์แบ็กจะมาพร้อมกับเบาะหลังที่เลื่อนถอยหลังได้ แล้วยังเอนได้อีกต่างหาก ซึ่งเมื่อถอยไปสุดแล้วคุณจะได้เนื้อที่วางขายาวกว่า Mercedes-Benz S280 W140 เสียอีก นอกจากนี้ยังมีข้อดีคล้าย Jazz คือประตูแต่ละบานโตมาก ทำให้ผู้สูงอายุขึ้นลงได้ง่าย แต่ความต่างคือพอเข้าไปนั่งแล้ว เบาะหลังของ Tiida นั่งสบายกว่าเยอะ ส่วนเบาะหน้า โดยเฉพาะฝั่งคนขับ ผมต้องเตือนให้คุณลองนั่งก่อนซื้อ ลองเอาเท้าคาไว้ที่แป้นเบรกสัก 3-5 นาที ลองปรับจับพวงมาลัยดู เพราะในขณะที่ผมขับรถผมเองมา 14 ปีไม่มีปัญหา ก็มีคนจำนวนมากที่รู้สึกว่านั่งแล้วปวดหลังมาก หรือเวลาขับตอนรถติดเหยียบเบรกคาไว้นานๆ แล้วเมื่อยเท้า ขับไกลๆ แล้วเมื่อยเท้า เพราะตำแหน่งเบาะนั่งสูงคล้ายรถตู้
ในรถลอตก่อนไมเนอร์เชนจ์ ไม่ค่อยมีอุปกรณ์อะไรมากเมื่อมองจากโบรชัวร์ แต่ในรุ่น 1.8G จะมีเบาะหนัง และ Smart Key/Smart Entry มาให้ แล้วทำไมราคารถไม่ถูก? คุณต้องลองสตาร์ตรถแล้วขับไปครับ จะรู้สึกได้ว่าการเก็บเสียงดีกว่า Jazz คนละเรื่อง เสียงลมใต้ท้องของ Tiida นั้นเงียบมาก ลองถอดพรมดูคุณจะพบโฟมซับเสียงหนาเตอะที่พื้นรถ การประกอบแม้จะไม่ได้เนี๊ยบ แต่ให้ความรู้สึกแน่นตึงมือกว่าชัดเจน และในขณะที่ Nissan ยุคก่อนขึ้นชื่อเรื่องสนิม Tiida กลับไม่เป็นสนิมง่าย และยังใช้สีพ่นรถที่คุณภาพดีกว่า Honda กับ Toyota เสียด้วยซ้ำ เนี่ยล่ะครับเขาเอาของดีไปใส่จุดที่คนไม่มอง คนก็เลยไม่มองเขาตอนซื้อ แต่คนที่ใช้อยู่จะทราบดี
ถ้าคุณชอบรุ่น 4 ประตู โชคจะเข้าข้างในเรื่องราคา เพราะค่าตัวมือสองรุ่น 4 ประตู (Tiida Latio) จะถูกกว่า เบาะหลังเอนไม่ได้ แต่การตกแต่งภายในจะดูหรูหรามีคลาส รุ่น 1.6G นั้นในขณะที่รุ่นแฮตช์แบ็กเป็นเบาะผ้ากึ่งหนัง รุ่น Latio จะให้เบาะหนังทั้งตัวสีเบจ ส่วนข้อเสียของรถรุ่นนี้ก็คือ เครื่องยนต์ไม่ประหยัดน้ำมัน กล้าพูดครับเพราะผมใช้มา 14 ปีแล้ว รุ่น 1.6 ประหยัดเวลาวิ่งทางไกล แต่วิ่งในเมืองแพ้ Civic 1.8 ลิตรครับ นอกจากนี้ถ้าคิดจะติดแก๊ส LPG คุณต้องปรับแต่งฝาสูบ ใช้อุปกรณ์ ใช้วาล์วแบบทนแก๊ส ค่าใช้จ่ายมันจะเพิ่มมาหน่อย แต่สำหรับคนที่ไม่เน้นประหยัดค่าเชื้อเพลิง หรือวิ่งรถเดือนละไม่เกิน 1,000 กิโลเมตร Tiida คือรถที่สร้างมาดี ช่วงล่างดีเกินคาด (แต่ไม่นุ่ม) ที่คุณซื้อได้ในราคาถูก ช่วงล่าง เบรก และจุดซ่อมอื่นๆ ไม่ได้แพงอย่างที่คิด แต่สำหรับคนที่ไม่นิยมแก๊ส แถมใช้งานหนัก แนะนำว่าอย่าครับ.
Pan Paitoonpong",https://www.thairath.co.th/news/auto/review/2586276,https://static.thairath.co.th/media/PZnhTOtr5D3rd9odACgZuje8dY3GR1C4LAlMEUZYM40D1QB.jpg,
สะอาด 100% VOLVO ติดตั้งสถานีชาร์จรถไฟฟ้าพลังงานแสงอาทิตย์,ยานยนต์,24 ธ.ค. 2565 14:00 น.,"Volvo Car Thailand เดินหน้าสานต่อความมุ่งมั่นในการใช้พลังงานสะอาด เปิดตัวสถานีชาร์จรถไฟฟ้าด้วยพลังงานแสงอาทิตย์ (Solar Carport) ตอกย้ำความมุ่งมั่นในการนำเสนอพลังงานสะอาดเพื่อนำไปสู่ความยั่งยืนแห่งอนาคต เมื่อเร็วๆ นี้ Volvo ได้เปิดให้บริการสถานีชาร์จ Solar Carport นำร่อง ณ ศูนย์ตัวแทนจำหน่าย Volvo 4 แห่ง ได้แก่ Volvo พระนคร สาขาวิภาวดี, สแกนดิเนเวียน ออโต้ สาขาหทัยราษฎร์, แปซิฟิค ไทย มอเตอร์ สปอร์ต สาขาหัวหมาก และ จีที ออโต้ สาขาพัทยา ลูกค้า Volvo สามารถนำรถเข้าไปชาร์จแบตเตอรี่ได้โดยไม่มีค่าใช้จ่าย การเปิดสถานีชาร์จ Solar Carport ในครั้งนี้เป็นอีกหนึ่งปณิธานของ Volvo ในการดำเนินธุรกิจอย่างยั่งยืนผ่านการรักษาและดูแลสิ่งแวดล้อม และส่งต่อโลกที่น่าอยู่ให้กับเยาวชนรุ่นหลัง
SPONSORED
00:03/10:16
ปัจจุบันรถไฟฟ้ากำลังได้รับความสนใจมากขึ้น โดยข้อมูลจาก กรมการขนส่งทางบก รายงานยอดผู้จดทะเบียนใช้รถยนต์ไฟฟ้าล่าสุดในปี 2565 มีจำนวน 14,816 คัน เพิ่มขึ้นจากปีก่อนหน้าถึง 156% การใช้รถไฟฟ้านั้นแน่นอนว่าไม่ก่อให้เกิดมลพิษ แต่หากจำนวนรถไฟฟ้ามีมากขึ้น โรงผลิตไฟฟ้าจะต้องเพิ่มกำลังการจ่ายไฟมากขึ้น ซึ่งหมายถึงการใช้พลังงานจากแหล่งต่างๆ โดยเฉพาะพลังงานจากเชื้อเพลิงฟอสซิล ที่ก่อให้เกิดก๊าซคาร์บอนไดออกไซด์ซึ่งส่งผลกระทบต่อภาวะโลกร้อน การเลือกใช้พลังงานไฟฟ้าที่ผลิตจากพลังงานหมุนเวียนอย่างพลังงานแสงอาทิตย์จึงเป็นอีกหนึ่งตัวเลือกที่นอกจากจะช่วยโลกได้แล้ว ยังช่วยลดรายจ่ายค่าไฟฟ้าได้อีกด้วย
มร.คริส เวลส์ กรรมการผู้จัดการ บริษัท Volvo Car Thailand  กล่าวว่า “เมื่อต้นปีที่ผ่านมา Volvo ได้ให้คำมั่นสัญญาว่าจะลดการปล่อยก๊าซเรือนกระจกลงมากกว่า 50% ภายในระยะเวลา 3 ปี ซึ่งรวมถึงการร่วมมือจากพาร์ตเนอร์ Volvo ได้ติดตั้งสถานีชาร์จไฟพลังงานแสงอาทิตย์ต้นแบบที่ศูนย์ตัวแทนจำหน่ายรถยนต์ Vovlo ทั้งหมด 4 สาขา ซึ่งจะสามารถลดรายจ่ายค่าไฟได้มากถึง 106,000 บาทต่อปี และลดการปล่อยก๊าซคาร์บอนได้กว่า 11,500 กิโลกรัมต่อปีในแต่ละสาขาด้วยเช่นกัน Volvo ต้องการที่จะปกป้องสิ่งแวดล้อมสำหรับเยาวชนรุ่นหลัง เนื่องจากการเปลี่ยนแปลงทางสภาพภูมิอากาศถือเป็นปัญหาที่ยิ่งใหญ่ที่สุดที่เราทุกคนต้องเผชิญ เชื่อว่าผู้บริโภคต้องการเลือกแบรนด์ที่ใส่ใจในการทำสิ่งที่ถูกต้องอย่างแท้จริง”
SPONSORED
สถานีชาร์จไฟด้วยพลังงานแสงอาทิตย์ หรือ Solar Carport นั้นเป็นระบบพลังงานแสงอาทิตย์ที่เชื่อมต่อกับระบบสายส่งจากการไฟฟ้า โดยใช้แผงโซลาร์เซลล์เป็นต้นกำเนิดกระแสไฟฟ้าและต่อเข้ากับอินเวอร์เตอร์ เพื่อแปลงไฟฟ้ากระแสตรง (DC) ให้เป็นไฟฟ้ากระแสสลับ (AC) แล้วนำกระแสไฟฟ้าที่ได้ เชื่อมต่อเข้ากับเครื่องชาร์จไฟ (Wall box) เพื่อทำการชาร์จไฟให้กับรถยนต์ไฟฟ้า และเมื่อกระแสไฟฟ้าที่ผลิตจากแผงโซลาร์เซลส์นั้นไม่เพียงพอ ระบบยังสามารถดึงกระแสไฟจากการไฟฟ้ามาทดแทนเพื่อจ่ายกระแสไฟฟ้าให้กับเครื่องชาร์จไฟได้โดยอัตโนมัติ.
อาคม รวมสุวรรณ
E-Mail chang.arcom@thairath.co.th
Facebook https://www.facebook.com/chang.arcom
https://www.facebook.com/ARCOM-CHANG-Thairath-Online-525369247505358/",https://www.thairath.co.th/news/auto/evcar/2585053,https://static.thairath.co.th/media/Dtbezn3nNUxytg04aoUbpaCVhPNO08mL1nZJXOt16WtQxP.jpg,
ชาร์จเต็มวิ่งไกล 700 กิโลเมตร รถสปอร์ตพลังงานไฟฟ้า LEXUS ELECTRIFIED SPORT,ยานยนต์,24 ธ.ค. 2565 10:00 น.,"Lexus กำลังจะสร้างรถสปอร์ตสมรรถนะสูงที่ใช้พลังงานไฟฟ้า แทนที่เครื่องยนต์ V10 รอบจัดของซุปเปอร์คาร์ LFA เครื่องยนต์ V10 รุ่นเก่าแบบไม่มีระบบอัดอากาศใช้เทคโนโลยีของรถแข่ง F1 แต่รถสปอร์ตรุ่นใหม่ในอนาคตของแบรนด์หัวลูกศรจะขับเคลื่อนด้วยมอเตอร์ไฟฟ้าคู่แบบ AWD โครงการวิจัยและพัฒนายานยนต์แห่งอนาคตรุ่นดังกล่าว ปัจจุบันอยู่ภายใต้ชื่อ 'Electrified Sport' ถือเป็นการบ่งชี้ไปที่อนาคตของยานยนต์ EV ซึ่งเน้นอารมณ์การตอบสนองแบบรถแข่ง เป็นการเดินตามแผนงานของประธาน Akio Toyoda ที่เคยประกาศไว้ว่า ผลิตภัณฑ์ยานยนต์ในอนาคตของ Toyota และ Lexus จะมีให้เลือกทั้ง Hybrid / Plug in Hybrid / FCEV เซลล์เชื้อเพลิงไฟฟ้าไฮโดรเจน / HICE เครื่องยนต์สันดาปไฮโดรเจน และ BEV ซึ่งเป็นยานยนต์ไฟฟ้าล้วน 100% 
SPONSORED
00:00/10:16
“มันแสดงให้เห็นถึงความตั้งใจของบริษัทผู้ผลิตรถยนต์ยักษ์ใหญ่ของโลก ในการสร้างรถยนต์ไฟฟ้าที่มีมิติของสมรรถนะอย่างแท้จริง มีการกำหนดเป้าหมายเวลาเร่งความเร็วจาก 0-100 กิโลเมตรต่อชั่วโมง ที่ต้องทำได้ ""ประมาณสองวินาที"" ซึ่งเป็นสิ่งที่ถูกเรียกอย่างเป็นทางการว่าอัตราเร่งยิ่งยวด!  
อีกตัวเลขที่เปิดเผยคือช่วงระยะทำการไฟฟ้าของผู้สืบทอดตำนาน LFA ซึ่งอ้างว่า เมื่อชาร์จไฟจนเต็ม Lexud Electrified Sport จะทำระยะทางอยู่ที่ประมาณ 435 ไมล์ หรือ 700 กิโลเมตร ด้วยแบตเตอรี่แบบใหม่ (solid-state batteries) นั่นเป็นระยะทางที่ไกลพอๆ กับ Mercedes-Benz EQS500 เลยทีเดียว อย่างไรก็ตาม ในการให้สัมภาษณ์เมื่อช่วงต้นปีที่ผ่านมา Koji Sato หัวหน้าทีมพัฒนายานยนต์รุ่นใหม่ของ Lexus กล่าวว่า “แน่นอนว่าสเปกและตัวเลขนั้นมีความสำคัญสำหรับลูกค้าที่ต้องการความแตกต่าง แต่ผมต้องการให้รถคันนี้เป็นรถรุ่นพิเศษ เป็นการแสดงให้เห็นถึงอนาคตของการขับเคลื่อนแบบใหม่ในยานยนต์ของ Lexus โดยเฉพาะการขับเคลื่อนแบบไดนามิกผ่านพลังงานไฟฟ้า เพื่อแสดงออกถึงความเป็น Lexus พร้อมอารมณ์ท่ีหลากหลายของการขับขี่”
SPONSORED
Sato เปิดเผยว่า ทีมงานกำลังพัฒนาเกียร์ธรรมดาสำหรับ super-EV เพื่อยกระดับความหลากหลายของระบบส่งกำลังที่เชื่อมต่อกับมอเตอร์ขับเคลื่อน “มันเป็นงานอดิเรกของผม” เขากล่าว “อาจดูเหมือนเป็นเรื่องบ้าๆ ผมกำลังมองหาการมีส่วนร่วมที่ดีระหว่างคนขับและจักรกลยานยนต์ในอนาคต ในรถยนต์ไฟฟ้า ผมต้องการให้รถสื่อสารกับคนขับเหมือนรถยนต์สันดาปภายในที่เต็มไปด้วยจิตวิญญาณ ไม่ใช่แค่ประสิทธิภาพของระบบขับเคลื่อนไฟฟ้าแต่เพียงอย่างเดียว ผมต้องการสิ่งที่แตกต่างกว่ารถยนต์ EV ทั่วไปที่มีอยู่อย่างดาษดื่น”
SPONSORED
Lexus ยืนยันว่า เพื่อต่อยอดเป้าหมายของระบบส่งกำลังด้วยเกียร์ธรรมดา พร้อมกระปุกเกียร์ สำหรับเชื่อมต่อกับเพลาขับเคลื่อนของยานยนต์ EV มีการพัฒนาต้นแบบการวิจัยอย่างรุดหน้า โดยใช้รถยนต์ครอสโอเวอร์ ไฟฟ้ารุ่น UX 300e ที่ติดตั้งคันเกียร์และแป้นคลัตช์เอาไว้เหมือนกับรถยนต์สันดาปภายใน! Takashi Watanabe หัวหน้าวิศวกรของ Lexus ระบุว่าเป็น ""ระบบส่งกำลังไฟฟ้าที่ใช้ซอฟต์แวร์ควบคุมการทำงาน ดังนั้น มันจึงสามารถตั้งโปรแกรม เพื่อปรับระดับของการตอบสนอง และสร้างประสบการณ์การขับของรถสปอร์ตพลังงานไฟฟ้า ให้ผู้ขับเลือกโหมดของระบบส่งกำลังที่ต้องการได้ตามใจชอบ
SPONSORED
เทคโนโลยีอื่นๆ ที่น่าจะมีในรถสปอร์ตรุ่นสืบทอดของเทพเจ้า V10 อย่าง LFA ได้แก่ แรงบิดมหาศาล และการตั้งค่า steer-by-wire ของ Lexus ซึ่งจะตัดการเชื่อมต่อทางกายภาพ ระหว่างพวงมาลัยและล้อขับเคลื่อน!! Lexus คำนึงถึงความคล่องตัวในย่านความเร็วต่ำ และการทรงตัวบนทางหลวงที่ดีกว่า เนื่องจากน้ำหนักตัวที่มากกว่า LFA วิศวกรของ Lexus กล่าวว่า “ระบบจะทำการแก้ไขในระดับจุลภาคโดยอัตโนมัติ และทำการปรับแต่งชุดรองรับไฟฟ้า เมื่อขับบนพื้นผิวที่ไม่เรียบ” 
สิ่งหนึ่งที่เราไม่รู้คือ เมื่อไหร่ที่จะได้เห็น Lexus Electrified Sports รุ่นโปรดักชั่น  เพราะยังไม่มีกำหนดที่จะเปิดตัวอย่างเป็นทางการ แต่ไม่น่าจะนานเกินรอละครับ.
อาคม รวมสุวรรณ
E-Mail chang.arcom@thairath.co.th
Facebook https://www.facebook.com/chang.arcom
https://www.facebook.com/ARCOM-CHANG-Thairath-Online-525369247505358/
 ",https://www.thairath.co.th/news/auto/evcar/2585020,https://static.thairath.co.th/media/PZnhTOtr5D3rd9odACgaPBh1CtSUMDnyFTlkzNAPJsXh6lw.jpg,
Twitter เพิ่มความสำคัญของสมาชิก Twitter Blue ให้ได้รับการมองเห็นมากกว่าผู้ใช้งานปกติ,เทคโนโลยี,24 ธ.ค. 2565 12:54 น.,"ทวิตเตอร์ ยกระดับความสำคัญของสมาชิกแบบเสียเงินหรือที่เรียกกันว่า ทวิตเตอร์ บลู โดยผู้ใช้งานที่ยอมเสียเงินซื้อบริการนี้ จะได้รับการจัดลำดับความสำคัญในการสนทนาก่อนผู้ใช้งานทั่วไป
ทวิตเตอร์ อัปเดตความสามารถใหม่ให้กับผู้ใช้งานทวิตเตอร์แบบเสียเงิน หรือที่รู้จักกันในชื่อทวิตเตอร์ บลู ซึ่งมีค่าอัตราสมาชิกอยู่ที่ 8 ดอลลาร์สหรัฐต่อเดือน
ฟีเจอร์ใหม่ที่มีเพิ่มเข้ามาในทวิตเตอร์ บลู ผู้ใช้งานสามารถอัปโหลดวิดีโอที่มีความยาวสูงสุดถึง 60 นาที พร้อมกันนี้ สมาชิกทวิตเตอร์ บลู จะได้รับการจัดสรรให้มีความลำดับสำคัญในการสนทนา มากกว่าผู้ใช้งานทวิตเตอร์ปกติทั่วไป
ในช่วงที่ผ่านมา อีลอน มัสก์ ซีอีโอและเจ้าของทวิตเตอร์ ได้เคยเกริ่นมานานแล้วว่า จะยกระดับความสำคัญของสมาชิกทวิตเตอร์ บลู ให้ได้รับการมองเห็น หรือถูกมองเห็นมากเป็นพิเศษบนแพลตฟอร์ม โดยการมองเห็นที่ว่านี้ ครอบคลุมทั้งลำดับความสำคัญในการตอบกลับ การถูกเมนชัน และการค้นหาในหน้า Explore ของทวิตเตอร์
การปรับระดับความสำคัญของผู้ใช้งานทวิตเตอร์ บลู มีผลบังคับใช้เรียบร้อยแล้ว เพียงแต่ทวิตเตอร์ไม่ได้พูดถึงเรื่องนี้อย่างชัดเจนมากนัก
ในมุมมองของทวิตเตอร์ และอีลอน มัสก์ เชื่อว่า การที่มีผู้ใช้งานยอมเสียเงินเป็นสมาชิกทวิตเตอร์ บลู น่าจะช่วยผู้ใช้งานบนแพลตฟอร์มได้ดี เพราะอาจช่วยลดการมองเห็นของบัญชีหลอกลวง บัญชีสแปม และบัญชีบอต
นอกจากการถูกจัดลำดับความสำคัญบนแพลตฟอร์มแล้ว ทวิตเตอร์ ได้เปิดโอกาสให้ผู้ใช้งานสมาชิกทวิตเตอร์ บลู อัปโหลดวิดีโอที่มีความยาว 1 ชั่วโมง ที่ขนาดไฟล์ 2GB และความละเอียด 1080p ได้อีกด้วย เพียงแต่ยังใช้งานได้เฉพาะบนหน้าเว็บไซต์เท่านั้น
SPONSORED
00:03/10:16
ที่มา: The Verge",https://www.thairath.co.th/news/tech/2586001,https://static.thairath.co.th/media/Dtbezn3nNUxytg04aoUbiAFJ7S9lLSY63d9tZQeMM8H3Z0.jpg,
ฮิเดโอะ โคจิมะ เผยภาพยนตร์ Death Stranding ไม่ใช่หนังบล็อกบัสเตอร์,ไลฟ์,24 ธ.ค. 2565 10:43 น.,"ฮิเดโอะ โคจิมะ ดับฝันคนดูที่อยากเห็นการดัดแปลงเกม Death Stranding ให้เป็นหนังฟอร์มยักษ์ ยืนยันต้องการนำเสนอความเป็นศิลปะของโลกภาพยนตร์มากกว่า
เมื่อสัปดาห์ที่แล้ว มีการยืนยันว่า Death Stranding เกมจากการพัฒนาของฮิเดโอะ โคจิมะ จะถูกดัดแปลงให้เป็นภาพยนตร์ ซึ่งเป็นช่วงเวลาไล่เลี่ยของการประกาศการพัฒนาเกมภาคต่อในชื่อ Death Stranding 2
ล่าสุด ฮิเดโอะ โคจิมะ ได้ให้สัมภาษณ์กับสำนักข่าวเกมชื่อดังอย่างไอจีเอ็น ถึงแนวคิดการดัดแปลง Death Stranding ในทิศทางของเวอร์ชันภาพยนตร์
โคจิมะ อธิบายว่า ในมุมมองของเขาต้องการพัฒนาโลกของ Death Stranding ในแบบฉบับที่เหมาะกับภาพยนตร์ ในเมื่อมี Death Stranding ซึ่งเป็นเกมอยู่แล้ว ก็ไม่จำเป็นต้องทำมันให้กลายเป็นภาพยนตร์ที่ดูเหมือนเกมอีก ดังนั้นแล้ว Death Stranding ที่กำลังดำเนินการอยู่หลังจากนี้ จะถูกดำเนินไปในทิศทางที่ไม่มีใครทดลองมาก่อนในโลกของการดัดแปลงภาพยนตร์ที่มาจากเกม
ฮิเดโอะ โคจิมะ
ภาพยนตร์ Death Stranding ผลิตภายใต้ความร่วมมือระหว่างโคจิมะ โปรดัคชันส์ และอเล็กซ์ เลโบวิชี โดยการตัดสินใจร่วมมือกันในครั้งนี้เกิดขึ้นจากมุมมองของวิสัยทัศน์ที่ตรงกัน พร้อมกันนี้ โคจิมะ ยืนยันว่า ตัวเขาไม่ต้องการสร้าง Death Stranding ให้อยู่ในรูปแบบของภาพยนตร์ฟอร์มยักษ์ระดับบล็อกบัสเตอร์ แต่โคจิมะต้องการสร้างภาพยนตร์ในสไตล์อาร์ตเฮาส์ ซึ่งขับเน้นมุมมองทางศิลปะ และคนที่เสนอให้สร้างภาพยตร์ในรูปแบบนี้ก็คือตัวของเลโบวิชี นั่นเอง
SPONSORED
นอกจากนี้ โคจิมะ ได้บอกเล่าเพิ่มเติมว่า เขาเคยมีความคิดที่จะทำภาพยนตร์ขนาดสั้น แต่ก็ยกเลิกไปก่อน จากการแพร่ระบาดของไวรัสโควิด-19 ซึ่งบทภาพยนตร์ทุกอย่างยังอยู่ครบหมด แต่คงไม่คิดที่จะกลับไปทำมันอีกครั้งในเร็วๆ นี้
เช่นเดียวกับงานภาพยนตร์ Death Stranding โคจิมะยังมีโครงการใหญ่ยักษ์ทั้งการกำกับงานภาคต่ออย่าง Death Stranding 2 ซึ่งบทของเกมถูกเขียนใหม่หมดในช่วงหลังการแพร่ระบาดของไวรัส และโคจิมะ โปรดัคชันส์ กำลังมีโครงการที่ยังไม่มีการเปิดเผยว่าจะทำอะไรร่วมกับยักษ์ใหญ่อย่างไมโครซอฟท์อีกด้วย
ที่มา: IGN",https://www.thairath.co.th/lifestyle/life/2585981,https://static.thairath.co.th/media/Dtbezn3nNUxytg04aoUbpqGz5wOU9ZxBsUzcSOhcgShSvF.jpg,
สหภาพยุโรป เตรียมชงกฎหมายใหม่ให้อุปกรณ์ที่มีแบตเตอรี่ ต้องเปลี่ยนเองได้ง่าย,เทคโนโลยี,23 ธ.ค. 2565 18:10 น.,"สหภาพยุโรป เริ่มมีความคิดจริงจังมากขึ้นในประเด็นการทำให้แบตเตอรี่ในสมาร์ทโฟนเป็นมิตรต่อสิ่งแวดล้อมให้มากที่สุด เสนอกฎหมายใหม่ให้อุปกรณ์ที่มีแบตเตอรี่ ต้องทำให้ผู้ใช้งานเปลี่ยนเองได้โดยง่ายที่สุด
สหภาพยุโรป หรืออียู เตรียมเสนอกฎหมายใหม่เกี่ยวกับประเด็นของแบตเตอรี่ ซึ่งกฎหมายใหม่ที่ว่านี้ อาจส่งผลกระทบต่อแบรนด์อุปกรณ์อิเล็กทรอนิกส์ที่จะวางจำหน่ายในอนาคต
ประเด็นข้างต้นสหภาพยุโรป มองว่า อุปกรณ์ที่มีแบตเตอรี่อยู่ภายในตัว ฝั่งผู้ผลิตก็ควรที่จะพัฒนาให้มันสามารถเปลี่ยน หรือถอดเปลี่ยนเองได้โดยง่าย เพราะการที่ผู้ผลิตได้นำแบตเตอรี่ที่ถอดเปลี่ยนได้ง่ายมาไว้ในอุปกรณ์อิเล็กทรอนิกส์ จะส่งผลในด้านที่ดีในประเด็นความยั่งยืน (Sustainability) และทำให้ผู้ใช้งานหันกลับมาซ่อมแซมสินค้า มากกว่าที่จะต้องซื้อใหม่ทุกครั้งเมื่อมีปัญหาเรื่องของแบตเตอรี่เสื่อม หรือใช้งานไม่เต็มประสิทธิภาพจากปัญหาของแบตเตอรี่
ย้อนกลับไปเมื่อกว่า 20 ปีก่อน มือถือฟีเจอร์โฟนของโนเกีย ผู้ใช้งานสามารถรีเซตการใช้งานทั้งหมดได้ เพียงแค่ถอดแบตเตอรี่ออกมา แล้วใส่กลับเข้าไปใหม่ แต่ในปัจจุบัน แบตเตอรี่ที่ใช้งาน ไม่ว่าจะเป็น LiPo และ Li-ion เป็นแบตเตอรี่ที่มีระดับความยากในการซ่อมแซมอยู่ในระดับที่สูงมาก และส่วนใหญ่แล้วไม่สามารถซ่อมแซมได้ในระดับศูนย์บริการ
เพื่อส่งเสริมการผลิตแบตเตอรี่อย่างยั่งยืนในอนาคตอันใกล้นี้ สหภาพยุโรป เคยระบุว่า ธาตุอย่างโคบอลต์อย่างน้อย 16%, ตะกั่ว 85%, ลิเธียม 6% และนิเกิล 6% ควรมาจากแหล่งที่รีไซเคิลได้
SPONSORED
00:03/10:16
แน่นอนว่าแนวทางนี้ของสหภาพยุโรป ไม่สามารถเปลี่ยนแปลงได้เพียงชั่วข้ามคืน โดยสหภาพยุโรป เลือกที่จะให้เวลาปรับปรุงเปลี่ยนแปลงอย่างค่อยเป็นค่อยไปราว 3.5 ปี หลังจากผ่านกฎหมายเพื่อออกแบบแบตเตอรี่ใหม่ที่ผู้ใช้สามารถถอดและเปลี่ยนได้สะดวก
อย่างไรก็ตาม การเปลี่ยนแปลงนี้อาจทำให้บริษัทต่างๆ ทั้งบริษัทอุปกรณ์อิเล็กทรอนิกส์ และอุตสาหกรรมยานยนต์ ต้องคิดใหม่เกี่ยวกับการจัดหาแบตเตอรี่ การจัดการกับระบบรีไซเคิล และการจัดการด้านห่วงโซ่อุปทานในระยะยาว เพื่อไม่ให้เกิดผลกระทบกับผู้บริโภค
ที่มา: TNW",https://www.thairath.co.th/news/tech/2585570,https://static.thairath.co.th/media/Dtbezn3nNUxytg04aoUbpgv3JD3Yvw2bTdBG8EUSS1eVPZ.jpg,
วิธีใช้ ChatGPT ง่ายๆ แม้จะตอบไม่ได้ทุกเรื่อง แต่ก็เห็นความพยายาม (คลิป),ไอที,23 ธ.ค. 2565 16:31 น.,"ChatGPT ยังเป็นไวรัลขยายวงกว้าง จากคนที่สนใจเรื่องเทคโนโลยี มาถึงคนที่ไม่ถนัดเทคโนโลยี แต่ถนัดแชต ที่หากใครได้ลองคุยกับ ChatGPT อาจติดใจ กลายเป็นเพื่อนสนิทไม่รู้ตัว 
มาทำความรู้จักกับ ChatGPT อีกครั้ง ก่อนไปดูวิธีการใช้งาน แบบสรุปๆ ดังนี้
ChatGPT คืออะไร
ChatGPT ย่อมาจาก Chat Generative Pre-trained Transformer คือ เครื่องมือปัญญาประดิษฐ์ (Artificial Intelligence หรือ AI) ด้านแชตบอต ซึ่งถูกพัฒนาโดย OpenAI โดยได้รับการสนับสนุนทางการเงินจากไมโครซอฟท์ และอีกหลายบริษัท รวมทั้งอีลอน มัสก์ คนดังแห่งเทสลา และทวิตเตอร์ด้วย หลังจากเปิดตัวเมื่อวันที่ 30 พ.ย. 2022 เพียง 4 วัน มีคนใช้งานแล้วประมาณ 1 ล้านคน (อ่านเพิ่มเติม รู้จัก ChatGPT ที่สร้างความตื่นเต้นในวงการเทคโนโลยี)
ผลตอบรับนั้นมีทั้งด้านบวกและด้านลบ ด้านบวกส่วนใหญ่มองว่า มีจุดเด่นที่ทำให้ผู้ใช้งานรู้สึกว่า เหมือนได้พูดคุย เพราะมีลักษณะแชตโต้ตอบกันได้ ไม่เหมือนการค้นหาในกูเกิลเสิร์ชแบบที่คุ้นเคย ส่วนที่ยังเป็นจุดอ่อน คือข้อมูลบางอย่างไม่ถูกต้อง และยังไม่ครอบคลุมมากพอ
ChatGPT ใช้งานอย่างไร
การเข้าใช้งาน ChatGPT นั้นง่ายๆ เพียงเข้าไปที่เว็บไซต์ https://chat.openai.com/chat จัดการสมัครที่ใช้เพียงแค่อีเมล ก็ใช้งานได้แล้ว และเมื่ออยากรู้อะไรก็สามารถพิมพ์ถามลงไป เสน่ห์ของ ChatGPT คือเมื่อถามอะไรไปที่ช่องแชต ถ้า ChatGPT ตอบได้ ก็จะตอบผ่านตัวอักษรที่พรั่งพรูออกมาเรื่อยๆ ความรู้สึกที่เราอ่าน จะเหมือนมีคนกำลังพูดทีละคำร้อยเรียงออกมาเป็นประโยค เป็นย่อหน้า จนกว่าคำตอบจะครบเท่าที่ ChatGPT มี
SPONSORED
00:02/10:16

ChatGPT ตอบไม่ได้ทุกเรื่อง แต่ก็ไม่แห้งแล้งเกินไป
อะไรที่ ChatGPT ตอบไม่ได้ก็จะมีการชี้แจงว่าทำไมตอบไม่ได้ เช่น เมื่อถามไปว่า ความหวังในปีหน้า คืออะไร ChatGPT ก็จะตอบว่า
""ขอโทษ ไม่สามารถคาดการณ์อนาคต หรือให้ข้อมูลเกี่ยวเหตุการณ์ในอนาคตได้ ข้อมูลความรู้ที่มี คือข้อมูลที่มีการส่งให้เรียนรู้ ที่มีการอัปเดตถึงแค่สิ้นปี 2021 ที่ผ่านมา""
และข้อความในตอนท้ายของการตอบไม่ได้นั้น ChatGPT ก็ไม่ได้ทิ้งคู่สนทนาที่เป็นมนุษย์อย่างเราเสียทีเดียว เพราะยังหยอดแบบดูแลความรู้สึกไว้เล็กน้อยว่า ""ถ้ามีหัวข้ออะไรอยากถาม ก็จะพยายามตอบให้ได้เท่าที่ความสามารถที่มีที่ได้รับจากการเรียนรู้มา""
ตรงนี้อาจเป็นจุดเด่นหนึ่งในการใช้ ChatGPT ที่ทำให้การสนทนาดูไม่แห้งแล้งจนเกินไป ขณะที่บางคนอาจเคยเจอประสบการณ์การสนทนาที่แห้งแล้งกว่านี้ ทั้งที่คุยกับมนุษย์ด้วยกันก็เป็นได้ 
เมื่อขอบคุณ ก็ตอบกลับมาว่ายินดี
แต่หากถามคำถามในเชิงการใช้ชีวิต วิธีคิดทั่วไป ที่ไม่ได้จำเป็นต้องใช้ข้อมูลอัปเดต ChatGPT สามารถตอบได้ดีระดับหนึ่งเลยทีเดียว เช่น หากถามว่า ทำไมคนเราถึงนอนฝันร้าย หรืออะไรคือความหมายของชีวิต หรือหากถามถึงคำตอบที่มีชุดข้อมูลนิ่ง ไม่ได้เปลี่ยนแปลงไปตามกาลเวลามากนัก อย่างวิธีการสร้างเว็บไซต์ การเลือกซื้อของขวัญวันคริสต์มาส หรือขอเนื้อเพลง ก็จะตอบได้อย่างชัดเจน
เรียกได้ว่านอกจาก ChatGPT รู้จักขอโทษที่ตอบไม่ได้แล้ว ยังตอบรับคำขอบคุณในรูปแบบที่มีการสนทนาโดยทั่วไป เช่น เมื่อเราได้คำตอบจากคำถามแล้ว ลองพิมพ์คำว่าขอบคุณกลับไป ทั้งภาษาไทยและภาษาอังกฤษ  ChatGPT ก็ตอบกลับมาว่า ""ยินดีที่สามารถช่วยเหลือเราได้ ถ้าคุณมีคำถามใดๆ อีก หรืออยากให้ช่วยตอบอะไรอีกในอนาคต ก็อย่าลังเลที่จะทักถามมานะ ฉันอยู่ตรงนี้ที่จะพร้อมช่วยเสมอ""
ของใหม่อย่าง ChatGPT เรียกได้ว่ายังไม่สมบูรณ์ แต่สำหรับใครที่อยากลองอะไรใหม่ๆ ก็ขอแนะนำว่าการแชตกับ ChatGPT ก็สนุกไม่น้อย",https://www.thairath.co.th/lifestyle/tech/2585451,https://static.thairath.co.th/media/Dtbezn3nNUxytg04aoUbpilNaFTyY8pdYmHxedzra7VyR8.jpg,
ByteDance บริษัทแม่ TikTok ยอมรับมีพนักงานเข้าดูข้อมูลนักข่าว สั่งไล่ออกจากงานแล้ว,เทคโนโลยี,23 ธ.ค. 2565 15:11 น.,"ไบต์แดนซ์ บริษัทแม่ของติ๊กต่อก ไล่พนักงานจำนวน 4 คน หลังเข้าถึงข้อมูลส่วนตัวของนักข่าวอย่างไม่เหมาะสม
บรูค โอเบอร์เวทเทอร์ โฆษกของติ๊กต่อก ยืนยันกับสำนักข่าวซีเอ็นเอ็นว่า ข้อมูลผู้ใช้งานติ๊กต่อกของนักข่าวสองคนจากสำนักข่าวไฟแนนเชียลไทมส์ และบัซฟีด ถูกเข้าถึงโดยพนักงานไบต์แดนซ์ ซึ่งเป็นบริษัทแม่ของติ๊กต่อกจริง
ทั้งนี้ พนักงานไบต์แดนซ์ที่เข้าถึงข้อมูลของนักข่าวของทั้งสองสำนัก มีทั้งสิ้น 4 คน แบ่งเป็น 2 คนที่อยู่ในสหรัฐอเมริกา และอีก 2 คนอยู่ในประเทศจีน
ติ๊กต่อก ยืนยันว่า ได้มีการสอบสวนในนามของบริษัทผ่านการใช้สำนักงานกฎหมายที่ว่าจ้างจากภายนอกเข้ามาทำการสอบสวนเรื่องนี้ เมื่อกระบวนการตรวจสอบสิ้นสุดก็ได้มีคำสั่งไล่พนักงานทั้ง 4 คนออกจากบริษัททันที
Shou Chew ซีอีโอของติ๊กต่อก กล่าวว่า การที่บุคคลใดก็ตามใช้อำนาจในทางที่ผิดเพื่อเข้าถึงข้อมูลผู้ใช้ นี่เป็นสิ่งที่ยอมรับไม่ได้โดยเด็ดขาด
แน่นอนว่า การเปิดเผยเรื่องราวนี้น่าจะส่งผลกระทบในเชิงลบต่อติ๊กต่อกไม่น้อย โดยเฉพาะในเวลานี้ที่ติ๊กต่อกกำลังเผชิญหน้ากับการตรวจสอบของหลายหน่วยงานของรัฐบาลสหรัฐฯ ซึ่งมีความกังวลว่า ติ๊กต่อกอาจเป็นภัยต่อความมั่นคงของสหรัฐฯ ได้ นั่นเป็นเพราะติ๊กต่อกมีความยึดโยงกับประเทศจีน
นอกจากนี้ ยังมีกรณีที่ติ๊กต่อกเคยออกมายอมรับว่า วิศวกรในประเทศจีนสามารถเข้าถึงข้อมูลการใช้งานของผู้ใช้งานในสหรัฐฯ ได้ แม้ในเวลาต่อมา ติ๊กต่อกจะแก้ลำด้วยการย้ายข้อมูลทั้งหมดไปไว้บนเทคโนโลยีคลาวด์ของออราเคิล (Oracle) ภายใต้ชื่อโครงการ Project Texas แล้วก็ตาม
SPONSORED
00:02/10:16
ทางด้านสำนักข่าวไฟแนนเชียล ไทมส์ และบัซฟีด ได้ออกแถลงการณ์ในทำนองเดียวกันว่า การกระทำในครั้งนี้ถือเป็นการละเลยความเป็นส่วนตัว สิทธิของนักข่าว ไปจนถึงผู้ใช้งานติ๊กต่อกทุกคนอย่างเห็นได้ชัด โดยในส่วนไฟแนนเชียล ไทมส์ จะตรวจสอบเรื่องนี้เพิ่มเติม ก่อนดำเนินการขั้นตอนต่อไป
ที่น่าสนใจอีกประการหนึ่งนั่นคือ ในช่วงไม่กี่สัปดาห์ที่ผ่านมา ได้มีหน่วยงานรัฐของหลายรัฐ เช่น ในรัฐเทกซัส, แมริแลนด์ รวมถึงเซาท์ดาโกตา ได้แบนการใช้งานติ๊กต่อกจากสมาร์ทโฟนที่ออกโดยรัฐบาลสหรัฐฯ แล้ว
ที่มา: CNN",https://www.thairath.co.th/news/tech/2585488,https://static.thairath.co.th/media/Dtbezn3nNUxytg04aoUbpij6RUM11MrYFBJMBtuoc4Q83l.jpg,
Twitter เพิ่มฟีเจอร์ใหม่ แสดงผลยอดวิวของแต่ละทวีตให้กับผู้ใช้งานทุกคน,เทคโนโลยี,23 ธ.ค. 2565 11:38 น.,"ทวิตเตอร์ ปล่อยฟีเจอร์ใหม่รายวัน โดยคราวนี้เป็นฟีเจอร์ที่แสดงผลยอดวิวของแต่ละทวีตเหมือนกับยูทูบ ให้กับผู้ใช้งานทวิตเตอร์ทุกคน
อีลอน มัสก์ ซีอีโอและเจ้าของทวิตเตอร์ ทวีตในช่วงเวลาประมาณ 5 ทุ่มของวันที่ 22 ธันวาคม ตามเวลาสหรัฐอเมริกา มีใจความว่า ทวิตเตอร์ได้เปิดตัวยอดการมองเห็นของแต่ละทวีตที่ถูกทวีตขึ้นแพลตฟอร์ม เพื่อให้ผู้ใช้งานได้ทราบว่า ทุกทวีตที่เกิดขึ้นมีผู้ชมเป็นจำนวนมากน้อยแค่ไหน
อีลอน มัสก์ ให้เหตุผลว่า การเปิดการมองเห็นยอดวิวของแต่ละทวีตก็คล้ายกับยอดผู้ชมวิดีโอบนแพลตฟอร์มต่างๆ ซึ่งการมองเห็นของแต่ละทวีตก็ใช้หลักการเดียวกัน และถือเป็นเรื่องปกติที่ควรจะมี
พร้อมกันนี้ ซีอีโอทวิตเตอร์ เชื่อว่า การเพิ่มการมองเห็นของยอดวิวในทุกทวีตที่เกิดขึ้น จะเพิ่มความมีชีวิตชีวา เพราะผู้ใช้งานทวิตเตอร์ส่วนใหญ่กว่า 90 เปอร์เซ็นต์มีพฤติกรรมที่คล้ายกันคือ อ่าน แต่ไม่ตอบ ไม่เมนชันกลับ หรือกดไลค์ สำหรับทวีตที่เป็นสาธารณะ
ทวีตที่อีลอน มัสก์ แนะนำถึงฟีเจอร์ใหม่ที่เพิ่งปล่อยออกมา มีผู้ที่อ่านทวีตดังกล่าวของอีลอน มัสก์ ประมาณ 32.3 ล้านคน จากจำนวนผู้ติดตามของเขาซึ่งมีมากถึง 122.6 ล้านบัญชี
SPONSORED
ฟีเจอร์ใหม่ที่ว่านี้ของทวิตเตอร์ ยังมีผู้ใช้งานบางส่วนไม่สามารถใช้งานได้ เนื่องจากเป็นฟีเจอร์ใหม่จึงอยู่ในช่วงของการทยอยเปิดให้ใช้งาน โดยจะแสดงผลให้เห็นตัวเลขยอดวิวของทุกทวีตครบถ้วนทั้งบนหน้าเว็บไซต์ และแอปพลิเคชันบนสมาร์ทโฟน iOS และ Android
ที่มา: Elon Musk",https://www.thairath.co.th/news/tech/2585243,https://static.thairath.co.th/media/Dtbezn3nNUxytg04aoUbpWrenHLelKMmqweK9Ctye8wQPh.jpg,
Samsung เล็งเปิดตัว Galaxy S23 ในวันที่ 1 กุมภาพันธ์ปีหน้า,เทคโนโลยี,23 ธ.ค. 2565 10:22 น.,"แฟนคลับของซัมซุง เตรียมพบกับการเปิดตัวสมาร์ทโฟนเรือธงประจำครึ่งปีแรกอย่าง Galaxy S23 โดยมีข่าวว่าซัมซุงเลือกเปิดตัวสมาร์ทโฟนรุ่นตัวความหวังนี้ในวันที่ 1 กุมภาพันธ์ปีหน้า
เจ้าของบัญชีผู้ใช้งานทวิตเตอร์นามว่า @UniverseIce หรือ Ice Universe ซึ่งเป็นจอมแม่นด้านข้อมูลของทางฝั่งซัมซุง ทวีตว่า Samsung Galaxy S23 สมาร์ทโฟนเรือธงรุ่นสำคัญในช่วงครึ่งปีแรกของปี 2023 เตรียมเปิดตัวอย่างเป็นทางการในวันที่ 1 กุมภาพันธ์ปีหน้า
ตามการรายงานของ Ice Universe ถือว่ามีความสมเหตุสมผลไม่น้อย เนื่องจากวันที่ 1 กุมภาพันธ์ ตรงกับช่วงกลางสัปดาห์แล้วก็อยู่ในไทม์ไลน์เดียวกับช่วงการเปิดตัว Galaxy S22 และ Galaxy S21 ในวันที่ 9 กุมภาพันธ์ 2022 และ 14 มกราคม 2021 ตามลำดับ ซึ่งอยู่ในช่วงกลางสัปดาห์เหมือนกัน
การจัดงานเปิดตัว Galaxy S23 คาดว่าซัมซุงจะกลับมาจัดงานในรูปแบบพบปะเห็นหน้า หรือ In-person หลังจากต้องห่างหายไปจากงานประเภทนี้ นับตั้งแต่การแพร่ระบาดของไวรัสโควิด-19 ซึ่งกินเวลาเกือบ 3 ปีแล้ว
สำหรับสถานที่การจัดงานเปิดตัว Galaxy S23 ยังไม่มีความแน่ชัด แต่เชื่อว่าอาจมีการจัดงานแบบคู่ขนานไปพร้อมกัน ระหว่างลอนดอน ประเทศอังกฤษ และซานฟรานซิสโก ในสหรัฐอเมริกา
ทางด้านสเปกเครื่องของ Galaxy S23 คาดว่า จะใช้ชิป Qualcomm Snapdragon 8 Gen 2 และการรองรับการเชื่อมต่อผ่านดาวเทียม เป็นต้น
ที่มา: 9to5Google
SPONSORED",https://www.thairath.co.th/news/tech/2585180,https://static.thairath.co.th/media/Dtbezn3nNUxytg04aoUbpY82LmSPiLsfJKTAvbUjlazght.jpg,
Netflix เตรียมเดินหน้ากำจัดการแบ่งปันรหัสผ่านในสหรัฐอเมริกา มีผลปีหน้า 2023,เทคโนโลยี,23 ธ.ค. 2565 09:59 น.,"เน็ตฟลิกซ์ ผู้ให้บริการสตรีมมิงรายใหญ่ที่สุดของโลก ไม่เพิกเฉยกับบัญชีผู้ใช้งานที่หารบัญชีเน็ตฟลิกซ์อีกต่อไปแล้ว เริ่มบังคับใช้ในสหรัฐอเมริกาเป็นแห่งแรกปีหน้า คาดกระทบผู้ใช้งานนับร้อยล้านคน
รายงานของสำนักข่าววอลล์สตรีทเจอร์นัล เปิดเผยว่า ในปีหน้า 2023 เน็ตฟลิกซ์เตรียมกำจัดการแบ่งปันรหัสผ่านของผู้ใช้งานเน็ตฟลิกซ์ในสหรัฐอเมริกา ซึ่งคาดว่าจะส่งผลกระทบต่อผู้ใช้งานที่ใช้วิธีการหารบัญชีราว 100 ล้านคน
แม้ในเวลานี้ยังไม่มีความชัดเจนว่า เน็ตฟลิกซ์วางแผนดำเนินการกับผู้ใช้งานที่มีการแบ่งปันรหัสผ่านอย่างไร แต่เชื่อว่าเน็ตฟลิกซ์น่าจะบังคับให้ผู้ใช้งานเหล่านี้จ่ายค่าบริการสมาชิกเพิ่มเติม
ในช่วงปี 2022 ที่กำลังผ่านพ้นไป เน็ตฟลิกซ์ ได้ทดสอบการเรียกเก็บค่าบริการสมาชิกเพิ่มเติม สำหรับผู้ใช้งานเน็ตฟลิกซ์ที่แชร์รหัสผ่านร่วมกันในหลายประเทศ ไม่ว่าจะเป็นอาร์เจนตินา สาธารณรัฐโดมินิกัน กัวเตมาลา เป็นต้น โดยมีค่าใช้จ่ายเพิ่มขึ้นเฉลี่ย 3 ดอลลาร์สหรัฐต่อเดือน
ทั้งนี้ มีความเป็นไปได้ว่า เน็ตฟลิกซ์จะเรียกเก็บค่าบริการเพิ่มเติมสำหรับผู้ใช้งานในสหรัฐอเมริกาอย่างเร็วที่สุดก็คือช่วงต้นปีหน้า
ปัจจุบัน นโยบายการให้บริการของเน็ตฟลิกซ์ เกี่ยวกับการแชร์บัญชีการใช้งานร่วมกัน ถูกระบุว่า การแชร์บัญชีควรแชร์สำหรับผู้ที่อยู่อาศัยภายในสถานที่เดียวกันเท่านั้น แม้ในความเป็นจริงแล้ว การแชร์บัญชีเน็ตฟลิกซ์ มักจะอยู่ในรูปแบบของเพื่อนและครอบครัวที่ไม่ได้อยู่ชายคาเดียวกันก็ตาม
SPONSORED
00:00/10:16
แน่นอนว่าเน็ตฟลิกซ์รับทราบมาตลอดว่า ผู้ใช้งานได้ใช้งานการแชร์บัญชีผิดวัตถุประสงค์ แต่ก็ไม่คิดดำเนินการใดๆ กระทั่งในช่วงที่เน็ตฟลิกซ์มีรายได้ที่ลดลง ยอดจำนวนสมาชิกตกลงหลังจากสถานการณ์ของโควิด-19 เริ่มผ่อนคลายมากขึ้น จึงทำให้เน็ตฟลิกซ์ต้องการมองหาการสร้างรายได้อื่นๆ หนึ่งในนั้นก็คือการออกแพ็กเกจเน็ตฟลิกซ์แบบมีโฆษณานั่นเอง
ที่มา: Wall Street Journal",https://www.thairath.co.th/news/tech/2585170,https://static.thairath.co.th/media/Dtbezn3nNUxytg04aoUbpY33FkkK4RuzvG7bWO7ptCal9X.jpg,
Google เก้าอี้ร้อน เปิดรหัสแดงจัดตั้งทีมพิเศษพัฒนาแชตบอต ท้าชนกับ ChatGPT,เทคโนโลยี,22 ธ.ค. 2565 17:04 น.,"กูเกิล อดรนทนไม่ไหวกับความร้อนแรงของแชตบอต ChatGPT สั่งตั้งทีมปัญญาประดิษฐ์ทีมพิเศษ หวังสู้กับ ChatGPT
เมื่อพูดถึงแชตบอตที่ได้รับความนิยมสูงที่สุดในโลกในเวลานี้ คงหนีไม่พ้น ChatGPT ซึ่งพัฒนาโดยทีม OpenAI ส่งผลให้กูเกิล ที่มีความเชี่ยวชาญด้านปัญญาประดิษฐ์โดยเฉพาะมานานแล้ว อดรนทนไม่ได้ จำต้องเปิดรหัสแดง หรือ Code Red เพื่อต่อสู้กับ ChatGPT ที่กำลังจะเป็นภัยความมั่นคงด้านเทคโนโลยีของกูเกิล
สำนักข่าวนิวยอร์กไทมส์ รายงานว่า ซุนดาร์ พิชัย ซีอีโอกูเกิลและอัลฟาเบท ได้สั่งยกระดับการทำงานของทีมงานกูเกิล โดยจัดตั้งทีมใหม่ และมอบหมายให้เร่งสร้างและพัฒนาตัวต้นแบบของผลิตภัณฑ์ด้านปัญญาประดิษฐ์ที่มีลักษณะเดียวกับ ChatGPT ขึ้นมา
จากเหตุการณ์นี้มีความเป็นไปได้ว่า ทีมนักวิจัยด้านปัญญาประดิษฐ์ของกูเกิล และทีมงานที่เกี่ยวข้อง น่าจะต้องพร้อมเปิดตัวต้นแบบที่มีลักษณะคล้ายกับ ChatGPT ในช่วงงานสัมมนาประจำปีของกูเกิล ซึ่งรู้จักกันดีในชื่อ Google I/O 2023
อย่างไรก็ดี ความท้าทายในการพัฒนาปัญญาประดิษฐ์ของกูเกิล โดยเฉพาะแชตบอตถือเป็นเรื่องที่มีความยากลำบาก เพราะจะต้องปรับการทำงานของปัญญาประดิษฐ์ขั้นสูงเหล่านี้โดยไม่ทำอันตรายใดๆ ต่อผู้ใช้งาน หรือต่อสังคมในภาพรวม
พร้อมกันนี้ กูเกิลยังต้องพิจารณาอย่างถี่ถ้วนว่า เทคโนโลยีแชตบอต โดยเฉพาะการเข้ามาของ ChatGPT ซึ่งน่าจะคุกคามกูเกิล จะยกระดับการค้นหาและระบบโฆษณา ซึ่งเป็นรายได้หลักของกูเกิลอย่างจริงจังได้อย่างไร.
ที่มา : NYTimes
SPONSORED
00:03/10:16",https://www.thairath.co.th/news/tech/2584656,https://static.thairath.co.th/media/Dtbezn3nNUxytg04aoUb1JVIiVgpNBUPfjrT8JBzicpLmH.jpg,
ลูกค้า Tesla ทยอยทิ้งใบจองรถ แจงเหตุผลไม่ชอบพฤติกรรมของ Elon Musk,เทคโนโลยี,22 ธ.ค. 2565 16:29 น.,"การเข้ามาซื้อกิจการทวิตเตอร์ของอีลอน มัสก์ ดูเหมือนว่าจะส่งผลกระทบต่อแบรนด์อื่นๆ ที่เป็นของอีลอน มัสก์ไปแล้ว หนึ่งในนั้นก็คือเทสลา เมื่อมีลูกค้าจำนวนไม่น้อยยกเลิกการสั่งจองรถ และการใช้บริการเช่ารถ เพราะไม่ชอบพฤติกรรมส่วนตัวของมัสก์
ปัญหาใหม่ของอีลอน มัสก์ ปรากฏขึ้นมาอีกแล้ว โดยปัญหาในครั้งนี้ไม่ได้มาจากมุมมองของนักลงทุนที่ลงทุนในหุ้นเทสลาเพียงอย่างเดียวแล้ว แต่มาจากมุมมองของลูกค้าเทสลา โดยเฉพาะการที่มีลูกค้าของรถยนต์ไฟฟ้าเทสลา ยกเลิกการสั่งจองเป็นจำนวนมาก พร้อมกับให้เหตุผลว่า มาจากบุคลิกและพฤติกรรมของอีลอน มัสก์ ในระหว่างที่บริหารงานทวิตเตอร์
อดีตลูกค้ารายหนึ่งของเทสลา เปิดเผยว่า บุคลิกของอีลอน มัสก์ มีอิทธิพลและส่งผลต่อแบรนด์เทสลาเป็นอย่างมาก โดยเฉพาะในแง่ลบ ซึ่งตัวของลูกค้ารายนี้สำทับเพิ่มเติมว่า เขารอวันที่แบรนด์เทสลาไม่ต้องผูกติดกับตัวของอีลอน มัสก์
ลูกค้าคนต่อมาของเทสลา ให้เหตุผลถึงการทิ้งใบจองรถว่า ทวิตเตอร์ในเวลานี้กลายเป็นพื้นที่ที่เผยแพร่ข้อมูลข่าวปลอมเป็นจำนวนมาก อีกทั้งยังมีนโยบายการใช้งานที่ถูกประกาศใช้ล่าสุดของทวิตเตอร์ ซึ่งมาพร้อมกับความคลุมเครือ ขาดความชัดเจน ไปจนถึงการแบนนักข่าวเกือบ 10 ชีวิต โดยสิ่งเหล่านี้กำลังส่งผลกระทบต่อชื่อเสียงที่สั่งสมมาของเทสลา
ประเด็นการแห่ทิ้งใบจองรถยนต์เทสลา ไปจนถึงการที่ลูกค้าจำนวนมากเลิกใช้บริการเช่ารถยนต์เทสลา ส่งผลเสียต่อความเป็นแบรนด์ของเทสลาไม่น้อย เพราะก่อนหน้านี้ ชื่อชั้นของแบรนด์เทสลาถือได้ว่าเป็นแบรนด์ที่ผู้คนชื่นชอบและให้ความสนใจในวงกว้าง
พร้อมกันนี้ มีนักลงทุนจำนวนมากตั้งข้อสังเกตว่า อีลอน มัสก์ ใช้เวลาทุ่มเทไปกับงานอดิเรกของตัวเขาที่ทวิตเตอร์มากกว่าการให้ความสนใจกับงานหลักอย่างเช่นการบริหารงานเต็มเวลาที่เทสลา โดยเฉพาะราคาหุ้นของเทสลาซึ่งร่วงต่ำลงไปแล้วกว่า 34 เปอร์เซ็นต์ นับตั้งแต่มัสก์เข้าซื้อกิจการทวิตเตอร์ และถ้าหากนับตั้งแต่ช่วงต้นปี 2022 หุ้นของเทสลาตกลงไปแล้วมากถึง 63 เปอร์เซ็นต์เลยทีเดียว
SPONSORED
00:00/10:16
แน่นอนว่า ความนิยมในเทสลาที่ลดลงไปในปี 2022 ไม่ได้หมายความว่า เทสลากำลังเดินเข้าสู่หุบเหวที่นำไปสู่จุดจบของบริษัท นั่นเป็นเพราะว่าการแข่งขันในธุรกิจรถไฟฟ้ายังคงเป็นธุรกิจที่อยู่ในกระแสหลัก เพียงแต่ว่าก็เริ่มเห็นรอยร้าวเล็กๆ และพฤติกรรม ไปจนถึงการแสดงออกของอีลอน มัสก์ ที่คาดเดาไม่ได้ ซึ่งอาจเป็นชนวนเหตุปัจจัยที่ทำให้แบรนด์ใดก็ตามที่ผูกติดกับอีลอน มัสก์ เสื่อมเสียชื่อเสียงไปโดยพร้อมกัน
ที่มา: CNET",https://www.thairath.co.th/news/tech/2584653,https://static.thairath.co.th/media/Dtbezn3nNUxytg04aoUb1JVI6t8tJwAD6eaWBTHaFNd3jj.jpg,
Meta ไม่ถอดใจจาก Metaverse พร้อมเทงบประมาณ 20 เปอร์เซ็นต์ให้แผนก Reality Labs,เทคโนโลยี,22 ธ.ค. 2565 14:19 น.,"ผู้บริหารของเมตา ยืนยันไม่คิดถอดใจไปจากโครงการหมื่นล้านอย่างเมตาเวิร์ส พร้อมเทงบประมาณ 20 เปอร์เซ็นต์ของต้นทุนและค่าใช้จ่ายให้กับแผนก Reality Labs ซึ่งดูแลส่วนงานด้านเมตาเวิร์สโดยตรงในปีหน้า
การประกาศรีแบรนด์จากเฟซบุ๊กไปเป็นเมตา โดยมาร์ค ซัคเคอร์เบิร์ก ในช่วงปลายปี 2021 ได้ทำให้ทั่วโลกได้รู้จักคำใหม่อย่างเมตาเวิร์สอย่างเป็นทางการ
เพียงแต่ว่าการประกาศพาเมตาไปสู่โลกเมตาเวิร์สส่งผลให้เมตา หรือเฟซบุ๊กเดิม ต้องพบเจอกับหลายปัญหา ทั้งความถดถอยของบริษัทเทคโนโลยีทั่วโลก จนนำมาสู่การต้องปลดพนักงานนับหมื่นชีวิต ราคาหุ้นที่ตกลงไปมากถึง 65 เปอร์เซ็นต์ นอกจากนี้ Reality Labs ซึ่งดูแลส่วนงานด้านเมตาเวิร์สโดยตรง ได้เผาเงินบริษัทไปแล้วนับหมื่นล้านดอลลาร์สหรัฐ และยังไม่สามารถแปรเปลี่ยนเป็นรายได้มากนัก
แม้ว่าสถานการณ์ของเมตาเวิร์สภายใต้การดูแลของเมตาจะยังคงไม่สดใสมากนัก แต่แอนดรูว์ บอสเวิร์ธ ผู้บริหารสูงสุดด้านเทคโนโลยีของเมตา ยืนยันว่า เมตาไม่ถอดใจจากเมตาเวิร์ส และพร้อมทุ่มงบประมาณราว 20 เปอร์เซ็นต์ของต้นทุนและค่าใช้จ่ายให้กับแผนก Reality Labs ในปีหน้าอย่างแน่นอน
แอนดรูว์ บอสเวิร์ธ
SPONSORED
00:00/10:16
แอนดรูว์ บอสเวิร์ธ ได้เขียนบล็อกโพสต์บนเว็บไซต์อย่างเป็นทางการของเมตา ในหัวข้อที่มีชื่อว่า “Why we still believe in the future” หรือถอดความเป็นภาษาไทยได้ว่า ทำไมเราถึงยังเชื่อในอนาคต ในบล็อกดังกล่าว บอสเวิร์ธ ยอมรับว่า การพัฒนาโลกเมตาเวิร์สไม่ใช่สิ่งที่ง่ายอยู่ก่อนแล้ว แต่มันก็ยากกว่าที่คิดเอาไว้เช่นกัน โดยเฉพาะจากปัญหาเศรษฐกิจโลก บวกกับแรงกดดันจากภายนอก จากคำถามและข้อสงสัยที่ว่าเมตากำลังทำอะไรอยู่
บอสเวิร์ธ กล่าวต่อไปว่า แม้ในปี 2022 คนทั่วไปจะมองว่าเมตาล้มเหลว แต่บอสเวิร์ธ ยังเชื่อว่า วิศวกรของ Reality Labs ประสบความสำเร็จในการพัฒนาผลิตภัณฑ์ Meta Quest Pro ซึ่งเป็นแว่นตา Virtual reality ระดับไฮเอนด์
นอกจากนี้ บอสเวิร์ธ ชี้ชวนในแง่ดีที่เกิดขึ้นของแว่นตา Meta Quest ด้วยว่า ตอนนี้ความนิยมบน Quest Store กำลังเพิ่มสูงขึ้น ซึ่งเป็นหลักฐานว่าเมตา และอุปกรณ์ของพวกเขากำลังเดินทางมาถูกทางแล้ว
สุดท้าย บอสเวิร์ธ เชื่อว่า การแข่งขันในธุรกิจ VR จะเพิ่มสูงขึ้น เพียงแต่บอสเวิร์ธ ไม่ได้เผยชื่อของคู่แข่งที่อาจเข้ามาท้าชนกับเมตาอย่างแอปเปิล ซึ่งมีข่าวว่าจ่อเปิดตัวผลิตภัณฑ์ที่มีความใกล้เคียงกับเมตาในอนาคตอันใกล้
ที่มา : Bloomberg, Facebook",https://www.thairath.co.th/news/tech/2584483,https://static.thairath.co.th/media/Dtbezn3nNUxytg04aoUb1EwNRNZ8Ub6617AYbZIyiEBNMI.jpg,
"Xiaomi เริ่มต้นปลดพนักงาน 10 เปอร์เซ็นต์ จากจำนวนพนักงานทั้งหมด 35,300 คน",เทคโนโลยี,21 ธ.ค. 2565 15:56 น.,"เสียวหมี่ ผู้ผลิตสมาร์ทโฟนรายใหญ่จากประเทศจีน ตัดสินใจลดจำนวนพนักงานลง 10 เปอร์เซ็นต์ จากพนักงานทั้งหมด 35,300 คน
เสียวหมี่ บริษัทยักษ์ใหญ่ด้านสมาร์ทโฟนจากประเทศจีน ออกแถลงการณ์ ตัดสินใจปรับปรุงองค์กรครั้งใหญ่ด้วยการลดจำนวนพนักงานลง 10 เปอร์เซ็นต์
จำนวนพนักงานของเสียวหมี่ในเวลานี้ มีอยู่ทั้งสิ้น 35,314 คน ซึ่งเป็นตัวเลขล่าสุดประจำเดือนกันยายนที่ผ่านมา ตามการรายงานผลประกอบการไตรมาสที่สามของปีนี้
ทั้งนี้ พนักงานของเสียวหมี่ส่วนใหญ่ หรือกว่า 32,609 คน ประจำการอยู่ที่ประเทศจีน และพนักงานส่วนที่เหลือจะทำงานในประเทศอินเดีย และอินโดนีเซีย ตามลำดับ
สำนักข่าวเซาธ์ไชนามอร์นิงโพสต์ รายงานเพิ่มเติมว่า การปลดพนักงานในครั้งนี้ของเสียวหมี่ มาจากปัญหาที่ก่อตัวนับตั้งแต่เกิดการแพร่ระบาดของไวรัสโควิด-19 ตามด้วยปัญหาที่เกิดขึ้นจากมาตรการโควิดต้องเป็นศูนย์หรือ Zero-COVID ของรัฐบาลจีน
พร้อมกันนี้ การชะลอตัวของตลาดสมาร์ทโฟนซึ่งเกิดขึ้นไปทั่วโลก ก็เป็นอีกหนึ่งในเหตุผลที่เสียวหมี่ต้องลดจำนวนพนักงานลงเช่นกัน
ในเดือนพฤศจิกายนที่ผ่านมา เสียวหมี่ รายงานในผลประกอบการไตรมาสที่ 3 ของปี 2022 ซึ่งพบว่า รายได้ของเสียวหมี่ลดลงไปเกือบ 10 เปอร์เซ็นต์ เช่นเดียวกับยอดขายสมาร์ทโฟนที่ลดลง 11 เปอร์เซ็นต์เมื่อเทียบกับปีก่อนหน้า โดยที่รายได้จากธุรกิจสมาร์ทโฟนของเสียวหมี่ คิดเป็น 60 เปอร์เซ็นต์ของยอดขายทั้งหมดของบริษัท
ทุกวันนี้ เสียวหมี่ คือหนึ่งในบริษัทชั้นนำด้านเทคโนโลยีและสมาร์ทโฟน เคยมียอดจัดส่งสมาร์ทโฟนมากถึง 190 ล้านเครื่องในปี 2021 เพิ่มขึ้นจากปี 2020 ราว 45 ล้านเครื่อง
การปลดพนักงานของเสียวหมี่ ไม่ได้เป็นสิ่งที่เกินความคาดหมายมากนัก เพราะบริษัทยักษ์ใหญ่ หรือที่เรียกกันในชื่อ Big Tech ไม่ว่าจะเป็นเมตา, ทวิตเตอร์ และแอมะซอน ต่างปลดพนักงานไปแล้วถ้วนหน้า.
SPONSORED
ที่มา : CNET, SCMP",https://www.thairath.co.th/news/tech/2583530,https://static.thairath.co.th/media/Dtbezn3nNUxytg04aoUcBYt6DopqyU0fT7KRpbuQKMRJWk.jpg,
